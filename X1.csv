body
به گزارش خبرگزاری فارس از تبریز، در هفته چهارم لیگ برتر فوتسال کشور در گروه دوم این مسابقات تیم مس سونگون ورزقان در سالن پورشریفی تبریز میزبان تیم راگا تهران بود که این بازی در پایان با برتری ۶ بر ۲ تیم میزبان به پایان رسید. فرهاد فخیم ۳ گل، بابک نصیری، سعید تقی زاده و علیرضا عسگری زننده گل‌های تیم مس سونگون بودند. مس سونگون در هفته نخست برابر سن‌ایچ مغلوب شده بود، اما با برتری برابر تیم‌های کوثر اصفهان و راگا تهران ۶ امتیازی شده و با یک بازی کمتر در رده سوم جدول قرار دارد. مس سونگون ورزقان مدافع عنوان قهرمانی بوده و در ۳ دوره قبلی مسابقات به عنوان نخست دست‌یافته بود. انتهای پیام / ۶۰۰۱۷
خبرگزاری فارس مازندران نذری پزون یکی از سنت‌های دیرینه رایج در بین مردم کشور است که از گذشته تاکنون با نیت‌های مختلف و در شکل‌های متفاوت انجام می‌شود، این کار عموما در مناسبت‌های مختلف مذهبی صورت می‌گیرد. پخت آش رشته نذری یکی از سنت‌هایی است که به وفور در استان مازندران به چشم می‌خورد، به این صورت که فرد بنا بر نیت خاصی در صورت حاجت‌روا شدن و یا بدون داشتن حاجتی به نیت یک شهید یا فرد خاصی ملزومات پخت آش را تهیه و اقدام به پخت و توزیع آن می‌کند. همانطور که می‌دانید ۱۳ دی‌ماه که تا سال گذشته یک روز معمولی در تقویم کشورمان بوده است امسال تبدیل به یکی از مناسبت‌های جهانی شده، در این روز، سردار سپهبد حاج قاسم سلیمانی و همرزمانش در حمله هلی‌کوپتری آمریکایی‌ها در فرودگاه بغداد به شهادت رسید و ملتی را سیاه‌پوش کرد. در اولین سالگرد شهادت شهید حاج قاسم این چهره بین‌المللی و ملقب به سردار دل‌ها مردم زیادی در سطح جهان و کشور اقدام به توزیع نذری کردند، پخت آش نذری در مرکز مازندران توسط یکی از عشاق سردار آن هم تنها به نیت گرامیداشت سالگرد شهادت سردار سلیمانی یکی از اقدامات در این مناسبت است. مسعود یزدانی یک شهروند ساروی است که عصر امروز همزمان با فرا رسیدن سالگرد شهادت حاج قاسم، با هدف نشان دادن عشق به این سردار شهید اقدام به پخت آش نذری در حسینیه امام جواد (ع) و توزیع آن بین مردم محله کرده است. وی می‌گوید؛ همان‌طور که ما برای اقوام نزدیک خودمان در سالگرد خیرات یا غذایی نذر و توزیع می‌کنیم، برای ایشان که همه عمرشان را صرف ما مردم کردند هم نیت کردیم که نه‌تنها در اولین سالگرد بلکه هر سال همزمان با سالگرد شهادتشان اقدام به پخت آش نذری کرده و بین نیازمندان پخش کنیم. به گزارش فارس؛ آقای یزدانی و خانواده‌اش، هر بسته از آش را با نام سردار دل‌ها شهید حاج قاسم سلیمانی مزین کرده و بین مردم توزیع کردند، تا علاوه بر همدردی با خانواده شهید سلیمانی باری دیگر نام حاج قاسم را که با شهادتش در قلب‌ها رسوخ کرد را فریاد بزنند. انتهای پیام / ۸۶۰۴۸ / ج
به گزارش گروه بین‌الملل خبرگزاری فارس، «دونالد ترامپ» رئیس‌جمهور آمریکا در پیامی در توییتر از تجمع بزرگ طرفدارانش در پایتخت این کشور در روز ۶ ژانویه (۱۷ دی) خبر داد. وی در این پیام توییتری نوشت: «راهپیمایی اعتراضی بزرگ در واشنگتن ساعت ۱۱ صبح روز ششم ژانویه انجام خواهد شد. جزئیات مکان (برگزاری راهپیمایی) خواهد آمد. سرقت (نتایج انتخابات) را متوقف کنید.» این تظاهرات اعتراضی در حالی برگزار خواهد شد که قرار است روز ششم ژانویه نشست مجلس سنا به ریاست «مایک پنس» معاون رئیس‌جمهور آمریکا برگزار شود و طی آن آرای مجمع گزینندگان (الکترال کالج) درباره پیروز انتخابات ریاست جمهوری اخیر آمریکا شمارش شود. پیش از این مجمع گزینندگان آمریکا در سراسر آمریکا جلسات رای گیری خود درباره انتخابات ریاست جمهوری آمریکا را برگزار کرد و قرار است شمارش این آرا در کنگره نهایی شود. طبق گزارش رسانه‌های آمریکایی، نتایج آرای مجمع گزینندگان نشان داد که جو بایدن توانست ۳۰۶ رای کسب کند و با این احتساب، او رئیس‌جمهور منتخب و «کامالا هریس» معاون رئیس‌جمهور منتخب است. حامیان دونالد ترامپ بعد از برگزاری جلسات رای گیری مجمع الکترال در سراسر آمریکا و انتشار خبرها درباره تایید پیروزی جو بایدن با ۳۰۶ رای الکترال، به حربه جدیدی برای ادامه ریاست جمهوری ترامپ روی آوردند. حامیان رئیس‌جمهور آمریکا اعلام کردند که گزینندگان (الکتورها) حامی ترامپ در برخی از ایالت‌های کلیدی که در آنها «تقلب گسترده» شده است، باید به عنوان نماینده گزینندگان تعیین و آرا آنها حساب و در جلسه هفدهم دی‌ماه کنگره برای شمارش آرا حساب شود. بنا بر گزارش هیل، اسناد شکایت ۱۲ عضو جمهوری‌خواه حامی ترامپ از مایک پنس نفر دوم دولت آمریکا نشان می‌دهد که آنها قبل از این شکایت از پنس خواستار کمک شدند اما او این درخواست را اجابت نکرد. پیشتر برخی رسانه‌های آمریکایی گزارش دادند، به دنبال فشار شخص ترامپ به مایک پنس در خصوص جلسه شمارش آرای الکترال در کنگره، معاون رئیس‌جمهور آمریکا به او گفته بود که نقش او در این جلسه تشریفاتی و آیین‌نامه‌ای است. انتهای پیام /.
به گزارش خبرگزاری فارس، آیت‌الله محمدتقی مصباح یزدی، مجتهد، بنیان‌گذار و رئیس مؤسسه آموزشی و پژوهشی امام خمینی (ره) ساعاتی پیش درگذشت. حجت‌الاسلام علی شیرازی، نماینده ولی‌فقیه در قرارگاه ثارالله در پیامی ضایعه درگذشت آیت‌الله مصباح یزدی را تسلیت گفت که متن آن به شرح ذیل است: بسم‌الله الرحمن الرحیم انالله و اناالیه راجعون خبر درگذشت عالم عامل فاضل، فقیه عارف و علامه مجاهد حضرت آیت‌الله مصباح یزدی موجب تاسف و تاثر شدید گردید. این مرد بزرگ و عزیز، عمر شریف خود را صرف اعتلای اسلام ناب محمدی کرد و در این مسیر از هیچ‌چیز نترسید و شبانه‌روز در خدمت به جامعه انسانی تلاش نمود. اینجانب این مصیبت بزرگ را به حضرت ولی‌عصر (عج)، امام خامنه‌ای عزیز، حوزه‌های علمیه، شاگردان معظم‌له و خصوصا به خانواده و فرزندان بزرگوار ایشان تسلیت عرض می‌کنم. خداوند روح بلند آن حکیم فرزانه را با اولیای الهی محشور کند و به بازماندگان ایشان صبر و اجر عنایت نماید. علی شیرازی نمایندگی ولی‌فقیه در قرارگاه ثارالله انتهای پیام /
به گزارش خبرگزاری فارس، «جمال موسیالا» در بازی‌های که برای تیم قهرمان بوندس لیگا و اروپا انجام داده، درخشان ظاهرشده و جایگاه خوبی نزد هانس دیترفلیک، سرمربی تیم پیداکرده است. این بازیکن دورگه ۱۷ ساله در مسابقات فصل جاری شکوفا شده و باشگاه مونیخی نیز قصد دارد با وی قراردادی بلندمدت امضاکند. طبق اعلام امروز روزنامه آبندسایتونگ، در نخستین روزهای سال نو میلادی، باواریایی‌ها با وی قرارداد حرفه‌ای امضاخواهند کرد. البته چند روز قبل سایت ورزش آلمان در این ارتباط گزارش کرد برنامه بایرن امضای قراردادی ۵ ساله با فوروارد جویای نام خواهد بود. این در حالیست که قرارداد کنونی این بازیکن که به عنوان بازیکن حرفه‌ای بسته نشده، تا سال ۲۰۲۲ است. موسیالا در ۱۰ بازی فصل جاری ۳ گل برای تیمش زده است. این بازیکن از مادری آلمانی و پدری مهاجر دارای گذرنامه انگلیسی متولد شده است. انتهای پیام / ش
به گزارش خبرنگار تعلیم و تربیت خبرگزاری فارس، آرین غلامی استاد شطرنج ایران با اشاره به دیداری که در محضر رهبر معظم انقلاب و شهید سردار حاج قاسم سلیمانی داشته است، گفت: دیداری که با حضرت آقا و حاج قاسم داشتم، دعای معنوی که در حق من کردند، بزرگترین پاداش من و همین انگشتری که از حاج قاسم گرفتم بزرگترین مدال زندگی من بوده است. ویژه‌نامه مرد میدان را همزمان با ایام سالگرد شهادت سردار حاج قاسم سلیمانی در خبرگزاری فارس بخوانید. انتهای پیام /
به گزارش خبرنگار تشکل‌های دانشگاهی خبرگزاری فارس، جمعی از دانشگاهیان و تشکل‌های استادی و دانشجویی دانشگاه‌های مختلف کشور در پیام‌های جداگانه‌ای رحلت فقیه انقلابی و فیلسوف مجاهد حضرت آیت‌الله محمدتقی مصباح یزدی را تسلیت گفتند. بر همین اساس رئیس نهاد رهبری در دانشگاه‌ها، رئیس دانشگاه مذاهب اسلامی، بسیج اساتید دانشگاه آزاد اسلامی؛ بسیج دانشجویی کشور و بسیج اساتید دانشگاه تربیت دبیر شهید رجایی در پیام‌های خود به جایگاه والای آیت‌الله مصباح یزدی اشاره کرده و رحلت این عالم وارسته را تسلیت گفتند. اتحادیه‌های دفتر تحکیم وحدت، جنبش عدالتخواه دانشجویی و جامعه اسلامی دانشجویان هم در پیام‌هایی جداگانه رحلت آیت‌الله مصباح را تسلیت گفتند. بسیج دانشجویی دانشگاه صنعتی شریف، بسیج دانشجویی دانشگاه تهران، بسیج دانشجویی دانشگاه امیرکبیر، بسیج دانشجویی دانشگاه تربیت مدرس، بسیج دانشجویی دانشگاه علم و صنعت، بسیج دانشکده حقوق و علوم سیاسی و دانشکده اقتصاد دانشگاه علامه طباطبایی نیز در پی درگذشت آیت‌الله مصباح یزدی پیام‌هایی صادر کردند. انجمن اسلامی دانشجویان دانشگاه امیرکبیر، مجمع دانشجویان عدالتخواه دانشگاه تهران، جامعه اسلامی دانشجویان دانشگاه تهران، انجمن اسلامی دانشجویان دانشگاه تهران و انجمن اسلامی دانشجویان ۱۳۴۸ دانشگاه علوم پزشکی شهید بهشتی هم از تشکل‌های دانشجویی دیگر بودند که در پیام‌هایی درگذشت آیت‌الله مصباح را تسلیت گفتند. گفتنی است تشکل‌های دانشجویی و استادی دانشگاه‌های شهرهای مختلف کشور نیز پیام‌هایی به مناسبت رحلت آیت‌الله مصباح یزدی صادر کردند. انتهای پیام /
به گزارش خبرگزاری فارس از مشهد به نقل از پایگاه اطلاع‌رسانی پلیس، دربسته خبری ۳ خبر با عناوینی همچون شمارش معکوس ۹۵ ساعته برای کشف خودروی سرقتی، دستگیری متهم سرقت در ساعت ۲۰:۳۰ و کشف ۹۷ کیلو و ۵۰۰ گرم مواد مخدر در مشهد را می‌خوانید. شمارش معکوس ۹۵ ساعته برای کشف خودروی سرقتی فرمانده انتظامی مشهد از دستگیری متهمی خبر داد که در حال فرار پس از تعقیب و گریز با خودروی سرقتی واژگون شده به دام افتاد. سرهنگ عباس صارمی ساداتی گفت: تیم گشتی کلانتری سپاد در اجرای طرح تشدید مقابله با سرقت ساعت ۲ بامداد خودروی سواری سرقتی را در محدوده خیابان شهید چراغچی ردزنی و به راننده این وسیله نقلیه دستور ایست دادند. وی خاطرنشان کرد: راننده خودرو بدون توجه به دستور ایست پلیس با سرعت به سمت میدان شهید فهمیده متواری شد و عملیات تعقیب و گریز پس از پیمودن میدان سپاد، بلوار ابوطالب. میدان امام حسین (ع)، خیابان حبیب ابن مظاهر، المهدی و فاطمیه و رسالت با شلیک تیر هوایی پلیس به نقطه پایان رسید. سرهنگ صارمی ساداتی گفت: متهم در هنگام فرار کنترل وسیله نقلیه را از. دست داد و با واژگونی خودرو، او پیاده و قصد فرار داشت که دستگیر شد. وی افزود: متهم ۴۰ ساله در اعترافات اولیه خود مدعی شد خودرو را از فردی امانت‌گرفته است. فرمانده انتظامی مشهد گفت: شاکی پرونده نیز با حضور در کلانتری اظهار داشت ۴ روز قبل خودروی سواری‌اش از بلوار شفا سرقت شده بود که موضوع را به پلیس اعلام کرده است. وی افزود: تحقیقات با دستور مقام قضایی برای کشف دیگر ابعاد مبهم پرونده ادامه دارد. دستگیری متهم سرقت در ساعت ۲۰:۳۰ فرمانده انتظامی مشهد از دستگیری یک متهم دستبرد به وسایل داخل خودرو در خیابان پاستور خبر داد. سرهنگ عباس صارمی ساداتی گفت: در پی گزارش چند فقره دستبرد به قطعات و وسایل خودرو در محدوده خیابان پاستور به فوریت‌های پلیسی ۱۱۰ دستورات ویژه برای بررسی شکایت مالباختگان و دستگیری عاملان این سرقت‌ها صادر شد. این مقام انتظامی افزود:، تیم گشت نامحسوس کلانتری احمدآباد در این عملیات ضربتی به سرنخ‌هایی دست‌یافت که منجر به چهره زنی و شناسایی یکی از متهمان این سرقت‌ها شد. فرمانده انتظامی مشهد گفت: پلیس با کنترل و مراقبت‌های پوششی متهم این پرونده را ساعت ۲۰:۳۰ در حال پرسه زنی و هنگامی‌که برای سرقت وارد خیابان پاستور شده بود در اقدامی غافلگیرانه دستگیر کرد. وی خاطرنشان کرد:، از متهم ۵۰ ساله که ساکن یکی از شهرهای نزدیک مشهد و سابقه‌دار است یک خودروی سرقتی و مقادیری اموال مسروقه کشف‌شده و تحقیقات از او ادامه دارد. کشف ۹۷ کیلو و ۵۰۰ گرم مواد مخدر در مشهد رئیس پلیس مبارزه با مواد مخدر استان خراسان رضوی از کشف ۹۷ کیلو و ۵۰۰ گرم مواد مخدر در مشهد خبر داد. سرهنگ سلمانیان اظهار کرد: این محموله مواد مخدر در بازرسی از یک دستگاه خودروی کامیونت در مشهد کشف و یک متهم در این رابطه دستگیر شد. انتهای پیام / ۷۰۰۴۲
به گزارش خبرگزاری فارس از قم، در پیام آیت‌الله اعرافی آمده است: خبر ارتحال علامه مجاهد و فیلسوف گرانمایه و مفسر فرزانه و فقیه انقلابی حضرت آیت‌الله مصباح یزدی اعلی الله مقامه الشریف برای حوزه‌های علمیه تکان‌دهنده و غمبار و اسف‌انگیز بود. در این پیام تصریح‌شده است: این چهره تابناک از پیشگامان نهضت و انقلاب اسلامی و از یاران وفادار امام خمینی (ره) و رهبر عظیم‌الشأن انقلاب اسلامی مد ظله العالی و مرزبان اندیشه ناب اسلامی و مدافع آرمان‌ها و ارزش‌های اصیل انقلاب و استوار در همه فراز و فرودها و حوادث و فتنه‌ها بود و در دفاع از اصل ولایت‌فقیه و رهبری معظم انقلاب اسلامی شجاع و پیشگام و عمارصفت اقدام می‌کرد. در این پیام آمده است: آن شخصیت بزرگ در فلسفه اسلامی از صاحب‌نظران برجسته و دارای نظریات بکر و نو و برخوردار از اندیشه‌ای دقیق و نقاد و آگاه به اندیشه‌های فلسفی غرب و فلسفه‌های مضاف بشمار می‌آمد و دقت‌ها و موشکافی‌های ایشان فراموش‌شدنی نیست و آثار ماندگار فلسفی و فکری ایشان گنج فاخر و دستمایه وزین برای حوزه‌های علمیه و دانشگاه‌ها و مراکز علمی و فلسفی داخل و خارج از کشور است. در این پیام تاکید شده است: آن فقید سعید در قلمروی فلسفه‌های مضاف و علوم انسانی و اجتماعی از منظر اسلامی پیشگام و آغازگر و در طراحی نظامات فکری اسلام مبتکر و پیشاهنگ بود. در این پیام خاطرنشان شده است: از لطائف بارز در زیست پر برکت ایشان می‌توان به نوآوری‌های برجسته و اندیشه‌های مبتکرانه در قلمرو نظامات آموزشی و پژوهشی و مدیریتی حوزه و پیشگامی در تحول حوزه اشاره کرد و از رهگذر فکر عمیق آن مرحوم مرزهای دانش‌های اسلامی و حوزوی گسترش یافت. در این پیام اضافه‌شده است: از نقاط مهم زندگی ایشان سلوک معنوی و روحانی و اخلاقی و بهره‌گیری از استادان معرفت و معنویت مانند امام خمینی (ره)، علامه طباطبایی (ره) و آیت‌الله بهجت (ره) بود. در این پیام یادآور شده است: افزون بر آثار و نوشتار نور افشان ایشان، خیل عظیم شاگردان و دست پروردگان گواه بر کارنامه فاخر و ارزشمند وی است. در این پیام آمده است: آن استاد سفرکرده و به لقای الهی پیوسته با کوله باری از توشه‌های معنوی و عرفانی ان شاء الله در پیشگاه خداوند مهربان سرافراز و مأجور و برای حوزویان و دانشگاهیان مصباح هدایت خواهد بود. آن فقیه پارسا به مجاهدان راه خدا و ایثارگران و محور مقاومت و شهیدان سرافراز و شهید حاج قاسم سلیمانی عشق می‌ورزید و مقدر بود تا در ایام فاطمیه و سالگرد شهادت آن شهید مقاومت به دیار ابدیت بپیوندد. در پایان پیام مدیر حوزه‌های علمیه آمده است: فقدان آن علامه زاهد و پارسا و شکیبا را به رهبر معظم انقلاب اسلامی و مراجع عظام و حوزه‌های علمیه و مردم شریف و شاگردان و علاقه‌مندان و بیت مکرم و فرزندان گرامی و همسر ارجمند ایشان تسلیت و تعزیت عرض می‌کنم و روز شنبه سیزدهم دی‌ماه را به احترام آن مرحوم و در ایام فاطمیه و سالگرد شهادت شهید سلیمانی، حوزه‌های علمیه را تعطیل اعلام می‌نمایم و علو درجات آن فقید سعید و شکیبایی و پاداش نیک الهی را برای بازماندگان محترم و استمرار راهشان را از خداوند مهربان خواستارم. انتهای پیام / ۲۲۵۸ / و
به گزارش خبرگزاری فارس، فیلیپه کوتینیو سال نو میلادی را با مصدومیت و عمل جراحی شروع می‌کند. ستاره اسبق لیورپول که فصل قبل به صورت قرضی در بایرن حضور داشت، طبق اعلام باشگاه بارسلونا فردا (شنبه) تحت عمل جراحی زانو قرار می‌گیرد. این بازیکن دچار آسیب‌دیدگی مینیسک شده است. به همین خاطر حدود ۴ ماه از میادین دور خواهد بود. کوتینیو در فصل جاری ۱۴ بازی برای آبی و اناری کرده که ۳ گل زده و ۲ پاس گل نیز داده است. پیکه، روبرتو و آنسو فاتی دیگر مصدومان تیم تحت هدایت کومان هستند که با غیبت کوتینیو تیم ناآماده بارسلونا ضربه بزرگی خواهد خورد. انتهای پیام / ش
به گزارش خبرگزاری فارس از قم، آیت‌الله سیدهاشم حسینی بوشهری با تسلیت ارتحال آیت‌الله مصباح یزدی اظهار کرد: مرحوم آیت‌الله مصباح یزدی (ره) هر جا احساس می‌کرد باید ورود کند، ورود می‌کرد و شجاعانه از آرمان‌های اسلام، انقلاب و مکتب اهل‌بیت (علیهم السلام) دفاع می‌کرد. وی با تجلیل از خدمات و آثار ماندگار آن فیلسوف مجاهد تاکید کرد: آثار آیت‌الله مصباح یزدی در عین عمیق بودن و غنای علمی داشتن، ساده و روان بود. انتهای پیام / ۲۲۵۸ / و
به گزارش خبرگزاری فارس از تبریز، حجت‌الاسلام والمسلمین سیدمحمدعلی آل‌هاشم در دیدار وزیر صمت با اشاره به سالگرد شهادت سپهبد شهید حاج قاسم سلیمانی اظهار داشت: ایشان شخصیتی بسیار کم‌نظیر و موثر بودند که علاوه بر نظامی‌گری، در سایر حوزه‌ها نیز خدمات بسیار ارزشمندی را در حق اسلام و انقلاب انجام دادند. وی با قدردانی از سفر وزیر صمت و هیات همراه او به استان عنوان کرد: امیدواریم این سفر، منشا خیر و برکات برای استان آذربایجان‌شرقی باشد. امام جمعه تبریز در بخش دیگری از سخنان خود، مشکلات گمرکی را یکی از جدی‌ترین دغدغه‌های تولیدکنندگان و چالش‌های فعلی بخش صنعت قلمداد کرد و ادامه داد: امیدواریم با توجه به انباشت دراز مدت برخی مواد اولیه مورد نیاز تولیدکنندگان در گمرکات کشور، هماهنگی هرچه بیشتر وزارت اقتصاد و دارایی و وزارت صمت به چنین مشکلاتی پایان دهد. نماینده مقام معظم رهبری در استان در بخش دیگری از سخنان خود با اشاره به سابقه درخشان آذربایجان شرقی در حوزه تولید و صنعت اضافه کرد: ماشین‌سازی از جمله کارخانجاتی است که نیاز به توجه بیشتر دارد و با توجه به واگذاری این مجموعه از صندوق بازنشستگی به وزارت صمت، هرچه سریع‌تر هیات مدیره این مجموعه نیز انتخاب و معرفی شود. حجت‌الاسلام والمسلمین آل‌هاشم همچنین، معدن مس سونگون را امتیاز و نعمتی بسیار باارزش برای استان دانست و گفت: انتظار داریم با تدبیر وزارت صمت تمام فرآیندهای مربوط به فرآوری مس همچون ذوب با راه‌اندازی کارخانه ذوب و سایر بخش‌های مورد نیاز در صنایع پایین دستی در همین استان ایجاد شود. وی در همین راستا ادامه داد: در زمان وزارت آقای رحمانی، پیگیری‌های خوبی در این زمینه وجود داشت که امیدواریم در دوره مدیریت جدید وزارتخانه نیز مورد توجه قرار گیرد. وی با انتقاد از گرانی خودرو نیز عنوان کرد: کیفیت برخی از خودروهای داخلی در شان مردم ایران اسلامی نیست و باید وزارت صمت با سواستفاده‌کنندگان بازار خودرو و بازارهای سیاه این بخش به شدت برخورد کند. نماینده ولی‌فقیه در استان همچنین از اقدامات ارزشمند قوه قضاییه در فعال‌سازی مجدد تعدادی از واحدهای تولیدی ورشکسته و یا در آستانه ورشکستگی نیز قدردانی کرد. امام جمعه تبریز همچنین با اشاره به وحدت و همدلی موجود در بین تمام دستگاه‌های دولتی استان و قدردانی از اقدامات و پیگیری‌های مسئولین و نمایندگان مردم استان در مجلس، خواستار توجه جدی وزارت صمت به تسریع در تکمیل پروژه‌های با اهمیت استان همچون نفلین سینیت سراب شد. رزم حسینی، وزیر صمت نیز در این جلسه با اشاره به نقش آذربایجان‌شرقی در بسیاری از برهه‌های حساس و تاریخی انقلاب اسلامی افزود: امیدواریم در مدت باقی‌مانده از فعالیت دولت دوازدهم، بتوانیم بخشی از مشکلات مربوط به حوزه تولید و صنعت استان را رفع کنیم. وی همدلی و وحدت را رمز موفقیت استان در بخش‌های مختلف دانست و افزود: ائمه جمعه و نمایندگان محترم مقام معظم رهبری (مدظله) در استان‌ها نیز نقش مهمی در موفقیت دولت و افزایش وحدت در بخش‌های مختلف دارند. وی انحصارگری در خودروسازی را اصلی‌ترین عامل در گرانی و کیفیت خودروهای داخلی دانست و ادامه داد: مبارزه با دلال‌بازی در صنعت خودروسازی را یکی از اولویت‌های اصلی خود می‌دانیم و تمامی تلاش خود را برای رقابت‌پذیری و ارتقای کیفیت تولیدات خودرویی را در اولویت اهداف خود قرار داده‌ایم. وزیر صمت با اشاره به افزایش ۵۰ درصدی تولید خودرو در شش ماهه دوم سال‌جاری افزود: ایجاد رقبای جدید در صنعت خودروسازی نیز از اصلی‌ترین برنامه‌های وزارت صمت است. وی با اشاره به گرانی مجدد خودروهای داخلی در هفته‌های اخیر عنوان کرد: بی‌تدبیری شورای رقابت، عامل اصلی این گرانی است و در روزهای آتی نیز شاهد متعادل‌تر شدن قیمت خودروهای داخلی خواهیم بود. تلاش برای متعادل‌کردن عرضه و تقاضا، تسریع در ترخیص کالاهای اساسی از گمرکات کشور و ضرورت حذف قوانین مزاحم و دست و پاگیر از دیگر موضوعاتی بود که وزیر صمت در این جلسه به آن‌ها اشاره کرد. انتهای پیام / ۶۰۰۲۷
به گزارش گروه بین‌الملل خبرگزاری فارس، «حسن ایرلو»، سفیر جمهوری اسلامی ایران در یمن در سالگرد شهادت سپهبد حاج قاسم سلیمانی گفت که دلاوری‌های این شهید فراموش نخواهد شد. او در حساب توییتری خود نوشت: «در سالگرد شهادت سردار قاسم سلیمانی، ما از عمق شخصیت و مکتب شهید و آنچه او به ملت اسلامی ارائه داده و حمایت از آرمان فلسطین و محور مقاومت الگو می‌گیریم. او قدرت استکبار را در هم شکست، ما فداکاری‌ها و دلاوری‌های جاودانه او را فراموش نخواهیم کرد». آمریکا سال پیش در اقدامی تروریستی سپهبد حاج قاسم سلیمانی، فرمانده نیروی قدس سپاه و ابومهدی المهندس، جانشین رئیس الحشد الشعبی را به همراه نیروهای همراه آن دو در نزدیکی فرودگاه بغداد هدف قرار داد و به شهادت رساند. پارلمان عراق در واکنش به این اقدام، طرح اخراج نظامیان آمریکا از این کشور را به تصویب رساند. انتهای پیام /.
به گزارش گروه بین‌الملل خبرگزاری فارس، نیروهای الحشد الشعبی عراق در نقطه صفر مرزی با سوریه در سالگرد شهادت شهدای فرمانده مقاومت شمع روشن کردند. اداره اطلاع‌رسانی سازمان الحشد الشعبی عراق جمعه گزارش داد که رزمنده‌های تیپ ۱۹ این سازمان در کنار بیلبورد تصاویر شهیدان «سلیمانی» و «المهندس» شمع کردند و یاد آن دو و همرزمان آن‌ها را گرامی داشتند. این مراسم در منطقعه غربی عکاشات برگزار شد و بر روی تصویر شهیدان نوشته‌شده است: «لا یفترقان» (از هم جدا نمی‌شوند). آمریکا سال پیش در اقدامی تروریستی سپهبد حاج قاسم سلیمانی، فرمانده نیروی قدس سپاه و ابومهدی المهندس، جانشین رئیس الحشد الشعبی را به همراه نیروهای همراه آن دو در نزدیکی فرودگاه بغداد هدف قرار داد و به شهادت رساند. پارلمان عراق در واکنش به این اقدام، طرح اخراج نظامیان آمریکا از این کشور را به تصویب رساند. انتهای پیام /.
به گزارش گروه بین‌الملل خبرگزاری فارس، کنگره آمریکا روز جمعه و در نخستین روز سال نوی میلادی، وتوی لایحه بودجه نظامی ترامپ را بی‌اثر کرد. مجلس سنای آمریکا که اکثریت آن در اختیار جمهوری‌خواهان قرار دارد روز جمعه در نشستی درباره وتوی لایحه بودجه دفاعی آمریکا توسط ترامپ رای گیری کرد و بیش از دو سوم از سناتورها وتوی ترامپ را رد کردند تا بدین ترتیب عمق اختلافات میان دو سوی خیابان «پنسیلوانیا» در واشنگتن مشخص شود. مجلس نمایندگان آمریکا پیش از این وتوی ترامپ را درباره بودجه دفاعی رد کرده بود. دوشنبه شب مجلس نمایندگان آمریکا از وتوی ترامپ برای جلوگیری از تصویب لایحه موسوم به «قانون اختیارات دفاع ملی» عبور کرد. ۳۲۲ نماینده با شکستن وتوی ترامپ موافقت و ۸۷ نماینده با آن مخالفت کردند. ترامپ با چند بند موجود در لایحه دفاعی آمریکا مخالف است. او به عنوان نخستین مطالبه از قانونگذاران کنگره خواسته یکی از بندهای این مصوبه که در آن برای شرکت‌های فعال در زمینه ارتباطات اجتماعی مصونیت قضائی در نظر گرفته‌شده حذف شود. دونالد ترامپ معتقد است که رسانه‌های اجتماعی جانبدارانه عمل می‌کنند. بعضی از نمایندگان جمهوری‌خواه با استدلال ترامپ موافقند. بند دیگری در لایحه مذکور که با مخالفت ترامپ روبه‌رو شده طرح تغییر نام ۱۰ پایگاه نظامی است که در حال حاضر اسمشان از رهبران دوران برده‌داری آمریکا گرفته‌شده است. مجلس نمایندگان آمریکا لایحه بودجه دفاعی آمریکا را سه هفته پیش به تصویب رساند. در آن رأی‌گیری سه چهارم قانونگذاران این مجلس به تصویب این لایحه رأی مثبت دادند. چند روز بعد مجلس سنای آمریکا هم این طرح را به تصویب رساند. در این مجلس هم بیش از دو سوم سناتورها به این لایحه رأی مثبت دادند. انتهای پیام /.
محمد رفیعی در گفت‌وگو با خبرنگار فارس در رفسنجان اظهار کرد: به‌مناسبت شهادت سردار سلیمانی، همزمان با لحظه به شهادت رسیدن سردار، برنامه نمادینی در میدان شهید سلیمانی (شهدا) رفسنجان برگزار می‌شود. معاون فرهنگی شهرداری رفسنجان ادامه داد: با توجه به سنت و فرهنگ مردم ایران فضایی از سوی معاونت فرهنگی شهرداری در این میدان آماده‌شده که مردم شمع روشن کنند و اگر هوا مساعد باشد، قرائت قرآن انجام شود. وی تصریح کرد: زیارت عاشورا با نوای حاج‌قاسم همزمان با این برنامه فرهنگی از میدان سردار سلیمانی پخش خواهد شد. رفیعی خاطرنشان کرد: ویژگی بارز سردار سلیمانی مردمی و اجتماعی بودن این شخصیت برجسته کشورمان بود و هدف ما از برگزاری این مراسم نمادین بزرگداشت سردار با چنین ویژگی‌هایی است و مردم هم در این ساعت ارادت خود را به سردار نشان دهند. انتهای پیام / ۸۰۰۱۶ / ب
به گزارش خبرگزاری فارس از تبریز، علیرضا رزم حسینی در دیدار با امام جمعه تبریز و نماینده ولی‌فقیه در آذربایجان شرقی، همدلی و هم افزایی میان مردم و مسئولان را رمز موفقیت استان آذربایجان شرقی دانست. وی افزود: این همدلی و‌هم افزایی با محوریت امام جمعه تبریز و نماینده ولی‌فقیه در آذربایجان شرقی به وجود آمده است و به سمت توسعه و آبادانی در حال حرکت است. وی با بیان اینکه در حوزه اکتشافات باید کارهای بیشتری انجام بشود، اضافه کرد: پهنه‌های امیدبخش معدنی در حوزه فلزات سنگین و مس در آذربایجان شرقی وجود دارد که توسعه اکتشافات آنها در دستور کار است. وزیر صمت با بیان برخی از برنامه‌های وزارت صنعت، معدن و تجارت بیان کرد: به دنبال شکستن گام به گام انحصار خودروها برای ایجاد بازار رقابتی هستیم تا مصرف کنندگان خودرویی با کیفیت و با قیمت مناسب دریافت کنند. افزایش ۵۰ درصدی تولید خودرو را هدفگذاری کرده‌ایم وی انحصارگری در خودروسازی را اصلی‌ترین عامل در گرانی و کیفیت خودروهای داخلی دانست و ادامه داد: مبارزه با دلال‌بازی در صنعت خودروسازی را یکی از اولویت‌های اصلی خود می‌دانیم و تمامی تلاش خود را برای رقابت‌پذیری و ارتقای کیفیت تولیدات خودرویی را در اولویت اهداف خود قرار داده‌ایم. وزیر صمت با اشاره به افزایش ۵۰ درصدی تولید خودرو در شش ماهه دوم سال‌جاری افزود: ایجاد رقبای جدید در صنعت خودروسازی نیز از اصلی‌ترین برنامه‌های وزارت صمت است. وی با اشاره به گرانی مجدد خودروهای داخلی در هفته‌های اخیر عنوان کرد: بی‌تدبیری شورای رقابت، عامل اصلی این گرانی است و در روزهای آتی نیز شاهد متعادل‌تر شدن قیمت خودروهای داخلی خواهیم بود. رزم حسینی همچنین با اشاره به آمار افزایشی تولید خودرو در چند ماه اخیر گفت: افزایش ۵۰ درصدی تولید خودرو را در شش ماهه دوم در دستور کار داریم. وزیر صنعت، معدن و تجارت در بخش دیگری از سخنان خود با بیان اینکه عرضه و فراوانی کالا در دستور کار وزارت صمت است، گفت: ثبات نسبی نیز به وجود آمده است و با ابلاغیه‌های جدید ستاد اقتصادی دولت و تسریع در ترخیص کالاهای رسوبی در گمرکات این روند تسریع شده است. ضرورت حذف قوانین دست و پا گیر برای ریسک پذیری مدیران وی همچنین با تأکید بر لزوم حذف قوانین زائد اداری، بیان کرد: باید قوانین دست و پاگیر برداشته شود تا مدیران کشور ریسک‌پذیر باشند. سیدمحمدعلی آل‌هاشم امام جمعه تبریز و نماینده ولی‌فقیه در استان آذربایجان شرقی در این دیدار با اشاره به همدلی و هم افزایی خوب میان مسئولان این استان گفت: استاندار، اتاق بازرگانی و نمایندگان مردم در مجلس به خوبی در حال فعالیت هستند. وی همچنین از عملکرد قوه قضاییه برای رفع مشکلات کارخانجات و واحدهای تولیدی ورشکسته و راکد و واگذاری آنها به افراد دارای صلاحیت و اهلیت جدید برای فعال‌سازی تقدیر کرد. امام جمعه شهر تبریز با ابراز خوشحالی از شروع عملیات اجرایی نفلین سینیت سراب، پیگیری برای تکمیل آن را خواستار شد. انتهای پیام / ۶۰۰۲۷ / و
به گزارش گروه بین‌الملل خبرگزاری فارس، «مایک پامپئو» وزیر خارجه آمریکا روز جمعه اعلام کرد که واشنگتن بانک «Financiero International» کوبا را به لیست تحریم‌های خود اضافه کرده است. وزیر خارجه آمریکا در بیانیه خود اعلام کرد: «امروز وزارت خارجه اضافه شدن بانک «Financiero International» کوبا به لیست نهادهای محدوده شده کوبا را اعلام می‌کند. این بانک تحت کنترل ارتش کوبا بوده و به طور مستقیم از تراکنش‌های مالی مردم کوبا بهره می‌برد.» بر اساس ادعای پامپئو، ارتش کوبا با استفاده از این بانک برای فعالیت‌های خود استفاده می‌کرده است. این تحریم در حالی اعمال می‌شود که روز پنجشنبه «نیویورک‌تایمز» نوشت، مقام‌های وزارت خارجه آمریکا طرحی را تهیه کردند که بر اساس آن کوبا به عنوان یک کشور حامی تروریسم شناخته شود. این رسانه آمریکایی در انتقاد از اقدام احتمالی این وزارتخانه در قرار دادن کوبا در فهرست «کشورهای حامی تروریسم» نوشت: «این اقدام دقیقه نودی سیاست خارجی (دولت ترامپ) طرح‌های دولت آینده بایدن به منظور کاستن از فشار تشدید شده آمریکا علیه هاوانا را پیچیده خواهد کرد». در واکنش به این تلاش آمریکا، «میگل دیاز کانل برمودز» رئیس‌جمهور کوبا تلاش آمریکا برای قرار گرفتن نام این کشور در لیست کشورهای حامی تروریست را محکوم کرد. دیاز کانل در پیامی توییتری نوشت: «حرکت یک‌جانبه، نامعقول، ریاکارانه و ناعادلانه دولت آمریکا در راستای قرار دادن کوبا در لیست کشورهای حامی تروریست را محکوم می‌کنیم». رئیس‌جمهور کوبا در ادامه نوشت: «این دولت (آمریکا) است که گروه‌های تروریستی که علیه کوبا فعالیت می‌کنند تحت حمایت قرار می‌دهد». بعد از توافق بین آمریکا و کوبا در دولت اوباما و تعهد هاوانا به انجام اصلاحات سیاسی و اجتماعی در کوبا، واشنگتن تحریم‌های اقتصادی، محدودیت‌های رفت و آمد و تجارت بین دو کشور را رفع کرد و سفارت آمریکا در کوبا را بعد از چند دهه تعطیلی، بازگشایی کرد و باراک اوباما در سال ۲۰۱۶ به کوبا رفت. با روی کار آمدن دونالد ترامپ به عنوان رئیس‌جمهور، دولت آمریکا مواضع تندی علیه کوبا اتخاذ کرد و بار دیگر به تشدید فشارهای سیاسی، اقتصادی و تهدید نظامی علیه کوبا روی آورد. انتهای پیام /.
به گزارش خبرگزاری فارس، سیدعباس صالحی، وزیر فرهنگ و ارشاد اسلامی در پیامی درگذشت آیت‌الله محمدتقی مصباح یزدی عضو فقید مجلس خبرگان رهبری را تسلیت گفت. در متن این پیام آمده است: «انالله و انا الیه راجعون خبر درگذشت حکیم فقیه، عضو فقید مجلس خبرگان رهبری، آیت‌الله محمدتقی مصباح یزدی پس از تحمل دوره بیماری موجب تاثر گردید. ایشان اهتمام ویژه‌ای در تدریس و تربیت و نیز تالیف آثاری ماندگار در تفسیر و فلسفه و پاسداری از عقاید دینی داشت. اینجانب فقدان این استاد مبرز علوم اسلامی را به محضر رهبر معظم انقلاب اسلامی، علمای اعلام و حوزه‌های علمیه و شاگردان و بیت مکرم ایشان تسلیت می‌گویم. از خداوند منان برای آن فقید سعید رحمت و آمرزش الهی و برای بازماندگان محترم صبر جمیل و اجر جزیل مسالت دارم.» انتهای پیام /
به گزارش خبرگزاری فارس از سیریک، حجت‌الاسلام محسن سالاری شامگاه جمعه در مراسم نوزدهمین یادواره شهدای شهرستان سیریک و سالگرد شهادت سردار دلها حاج قاسم سلیمانی، اظهار داشت: راهبرد استکبار در منطقه‌ای که خاورمیانه می‌نامند شکست خورد و به اهداف خود نرسیدند. وی با اشاره به شکست آمریکا در عراق و سوریه، افزود: بخش مهم و قابل توجهی از شکست، طرح بی‌ثبات کردن منطقه که از سوی آمریکای جنایتکار طرح‌ریزی شده بود، به جهت نابودی داعش روسیاه است. امام جمعه شهرستان سیریک تصریح کرد: بانی تمام شکست‌های آمریکا در منطقه حاج قاسم عزیز ما بود، ایشان در نابودی نقشه‌های استعماری مستکبران نقش اساسی داشتند. حجت‌الاسلام سالاری ادامه داد: شهید سلیمانی جغرافیای مقاوت را افزایش داد و لشکری بین‌المللی برای جبهه مقاومت پدیدار ساخت. انتهای پیام / ۸۸۰۴۴
به گزارش خبرگزاری فارس از یاسوج آیین اهدای ۱۶ هزار بسته ارزاق به محرومین با محوریت آسیب‌دیدگان از کرونا به همت ستاد اجرایی فرمان حضرت امام در مرحله چهارم از رزمایش همدلی و احسان برگزار شد. همچنین به همت ستاد اجرایی فرمان حضرت امام و در ذیل پویش ملی احسان ۳۰ سری جهیزیه به زوج‌های جوان مناطق کم برخودار استان کهگیلویه و بویراحمد اهدا شد. سردار حمید خرمدل در این آیین با تسلیت شهادت حضرت فاطمه زهرا (س) و گرامی‌داشت ۹ دی و سالگرد شهادت سردار حاج قاسم سلیمانی با قدردانی از اقدامات ستاد اجرایی فرمان حضرت امام در استان کهگیلویه و بویراحمد به طرح شهید سلیمانی اشاره کرد و گفت: با این طرح یک انقلاب بزرگ در سطح کشور صورت گرفت. وی به جلسه ویدئو کنفرانس مشترکی که به صورت سراسری و کشوری برگزار شد اشاره کرد و گفت: وزیر بهداشت مراتب قدردانی خود را از بسیجیان به خاطر اجرای شایسته طرح اعلام کرد. فرمانده سپاه فتح به اقدامات سه‌گانه‌ای که در این طرح انجام می‌شود اشاره کرد و گفت: مراقبت؛ بیماریابی و کمک‌های مومنانه در این طرح انجام می‌شود که تاکنون در این حوزه اقدامات شایسته‌ای در استان انجام‌شده است برای نمونه آماری داریم که بعضی وقت از ۳۰۰ تست ۵۰ نفر مثبت بوده‌اند یا به فرض مثال در روستایی ۱۸ نفر آلوده به ویروس بوده و خانواده‌ای هر ۵ عضو آن مبتلا بوده و خود از این موضوع با خبر نبوده‌اند. وی گفت: اتفاق خوبی افتاده و شناسایی خوبی انجام‌شده و در درمان و کمک‌های مومانه به واسطه انی طرح کارهای خوبی انجام‌شده و خوشبختانه با این طرح نیازمندان دیگری شناسایی و ساماندهی شده‌اند. این فرمانده به اقدامات خوب نهادها و دستگاه‌ها و بسیج و سپاه در زمینه کمک‌های مومنانه در سطح استان اشاره کرد و گفت: شاید یک ماه پیش بود که ماموریت طراحی و پیش‌بینی‌شده ما تمام‌شده و اکنون مازاد بر آن چشم‌ا‌نداز در این زمینه فعالیت می‌کنیم. سردار خرمدل به سایر فعالیت‌ها اشاره کرد و گفت: ۷۵۹ جهیزیه هفته بسیج را تمام کردیم و به همین تعداد را تا پایان سال با همراهی کمیته امداد خواهیم داشت و در ادامه کمک‌های مومنانه خوبی وارد استان می‌شود. وی گفت: بحث سرویس بهداشتی که معضل بزرگی است تعداد ۸ هزار سرویس دیگر را در استان پیش‌بینی کرده‌ایم خرمدل ادامه داد: ۳ هزار گازکشی در استان انجام داده‌ایم و به دنبال امیدآفرینی در استان هستیم که مردم بدانند کسانی پشت قضیه پی‌گیری مشکلات محرومان هستند هر کاری انجام داده می‌شود به صورت تیمی و جهادی است و از حالت خشک اداری خود خارج‌شده است. آیت‌الله سید نصیر حسینی نماینده ولی‌فقیه در استان کهگیلویه و بویراحمد نیز با تقدیر از اقدامات بسیار خوب و ارزنده ستاد اجرایی فرمان حضرت امام در استان کهگیلویه و بویراحمد اظهار کرد: ستاد اجرایی به همراه سایر نهادها و دستگاه‌ها از جمله سپاه و بسیج و آستان قدس رضوی و کمیته امداد و هلال‌احمر تاکنون در راستای اقدامات مومنانه کارهای بزرگی در سطح استان انجام داده‌اند. وی با بیان اینکه این اقدامات لبیک به فرمان رهبری معظم انقلاب بوده خاطرنشان کرد: باید این حرکت‌ها ادامه داشته باشد و در همیه زمینه‌ها به محرومین و مستضعفانی که از کرونا آسیب دیده‌ا‌ند کمک شود. در ادامه شایان نادری مدیرکل ستاد اجرایی فرمان امام در استان نیز به تشریح اقدامات ستاد اجرایی فرمان حضرت امام پرداخت و گفت: کمک‌های بسیار زیادی توسط این ستاد تاکنون انجام‌شده و این کم‌ها در آینده نیز ادامه خواهد داشت. انتهای پیام / ۸۲۰۲۴
به گزارش خبرگزاری فارس از بندرعباس، پیکارهای همگانی تای‌چی قهرمانی هرمزگان صبح امروز جمعه ۱۲ دی‌ماه جاری به‌مناسبت نخستین سالگرد شهادت سپهبد حاج قاسم سلیمانی به‌همت هیأت ووشو استان و تیم ورزش همگانی «۴ صبح» در محل زیر پرچم پارک غدیر بندرعباس در جوار ساحل خلیج‌فارس برگزار شد. ۱۷۰ شرکت‌کننده در دو بخش آقایان و بانوان در رده‌های سنی مختلف از ۵ تا ۷۰ سال در این دوره از پیکارها حضور داشتند که جلو خاصی را به این رویداد همگانی بخشیده بود. ساحل‌نشینان خلیج‌فارس در ۶ فرم پایه تای‌چی در این مسابقات شرکت کردند که قرار است مدال‌ها و احکام آنان در مراسم سالگرد شهید سلیمانی به قهرمانان این دوره اهدا شود. مراسم سالگرد شهادت سپهبد حاج قاسم سلیمانی قرار است عصر شنبه سیزدهم دی‌ماه مصادف با سالروز شهادت این قهرمان ملی از سوی هیأت ووشو هرمزگان رأس ساعت ۱۸ در محل خانه ووشو شهید سلیمانی شهر بندرعباس برگزار شود. در پایان این رقابت‌ها، پوسترهایی مزین به تصویر مبارک سپهبد شهید حاج قاسم سلیمانی بین شرکت‌کنندگان توزیع شد. نفرات برتر این دوره از مسابقات به شرح ذیل اعلام می‌گردد: رده سنی ۵ تا ۱۰ سال آقایان فرم ۲ تای‌چی ۱ - محمدطاها رستم‌پور ۲ - آرمین عامری فرم ۴ تای‌چی ۱ - آرتین کمالی ۲ - آزاد بدخشان فرم ۶ تای‌چی ۱ - محمدیاسین رستم‌پور ۲ - رایکا چشم‌براه ۳ - کاظم ملاپور رده سنی ۱۱ تا ۲۵ سال آقایان فرم ۱ تای‌چی ۱ - آرسام شکاری ۲ - حسین دمی‌زاده فرم ۳ تای‌چی ۱ - بنیامین تنی ۲ - آرین سالاری فرم ۵ تای‌چی ۱ - رضا جعفری و امیرحسین باقرزاده ۲ - امیرمحمد آذرنگ فرم ۶ تای‌چی ۱ - امیرحسین چرزه ۲ - جواد مریدی‌زاده رده سنی ۲۶ تا ۴۰ سال آقایان فرم ۱ تای‌چی ۱ - عباس چشم‌براه ۲ - یاسر بدخشان ۳ - مصباح نجاتی فرم ۲ تای‌چی ۱ - علی باقرزاده ۲ - علی صابری فرم ۵ تای‌چی ۱ - ادریس رحیمی جاشویی ۲ - معین بدخشان فرم ۶ تای‌چی ۱ - هادی ناظری ۲ - علی چشم‌براه ۳ - سعید بدخشان رده سنی ۴۱ تا ۵۵ سال آقایان فرم ۱ تای‌چی ۱ - ابوذر احمدی و عبدالوهاب قاضی ۲ - جعفر تنی ۳ - منوچهر جعفری فرم ۳ تای‌چی ۱ - اصغر حاجی‌زاده ۲ - غلامرضا باقرزاده فرم ۴ تای‌چی ۱ - رضا فتحی‌مقدم ۲ - مختار ارجنگی ۳ - یدالله کیانی رده سنی ۵۶ تا ۷۰ سال آقایان فرم ۱ تای‌چی ۱ - عباس الله‌پرست ۲ - ناصر احمدی ۳ - شهریار محسنی رده سنی ۵ تا ۱۰ سال بانوان فرم ۱ تای‌چی ۱ - آوا فتاحی ۲ - مستانه علیمحمدی ۳ - ساغر چشم‌براه فرم ۴ تای‌چی ۱ - نازنین‌زهرا باقرزاده ۲ - آتنا دادی‌زاده رده سنی ۱۱ تا ۲۵ سال بانوان فرم ۴ تای‌چی ۱ - حسنا رستم‌پور ۲ - شادی بدخشان فرم ۶ تای‌چی ۱ - فاطمه گرگی‌زاده و مریم هاشمی ۲ - گیلماه صیاد مغان رده سنی ۲۶ تا ۴۰ سال بانوان فرم ۱ تای‌چی ۱ - طاهره کریم‌پور ۲ - فرشته سلجوقی ۳ - معصومه بهرمن فرم ۳ تای‌چی ۱ - فاطمه میرزایی‌نژاد ۲ - فرشته نعمت‌الهی ۳ - معصومه نظام‌محله فرم ۵ تای‌چی ۱ - زهرا هندیان و افسانه آشتا ۲ - عالیه سالاری رده سنی ۴۱ تا ۵۵ سال بانوان فرم ۱ تای‌چی ۱ - حوری کریمی‌پور ۲ - نجمه کشاورزیان ۳ - رقیه شهسواری فرم ۴ تای‌چی ۱ - آرزو شهبازی ۲ - زیبا رئیسی ۳ - رحیله محمدزاده فرم ۵ تای‌چی ۱ - زهره ترابی ۲ - سمیه امامدادی رده سنی ۵۶ تا ۷۰ سال بانوان فرم ۱ تای‌چی ۱ - زلیخا ترمشیر ۲ - فرخنده کریم‌آبادی فرم ۴ تای‌چی ۱ - ساره نعمتی ۲ - زهرا رامشگر انتهای پیام / ۳۲۶۴
به گزارش خبرگزاری فارس، آیت‌الله نوری همدانی از مراجع عظام تقلید با صدور پیامی، درگذشت آیت‌الله محمدتقی مصباح را تسلیت گفت. متن کامل پیام این مرجع تقلید شیعیان به شرح زیر است: بسم‌الله الرحمن الرحیم انالله و اناالیه راجعون خبر ارتحال فقیه عالیقدر آیت‌الله آقای حاج شیخ محمدتقی مصباح یزدی رحمت‌الله علیه موجب تأسف و تأثر عمیق اینجانب گردید. درگذشت آن عالم متقی بی‌شک ثلمه عظیمی است که به راحتی قابل جبران نخواهد شد. علمیت ایشان در ابعاد مختلف، تواضع و اخلاص، تقوی و زمان‌شناسی، صراحت لهجه در دفاع از ارزش‌های اسلام و انقلاب موجب برجستگی آن مرحوم بوده است. تربیت شاگردان فراوان و تأسیس مرکز علمی و پژوهشی امام خمینی رحمت‌الله علیه و آثار قلمی متعدد و بیان مناظره‌های مستدل و محکم از خصوصیات ویژه ایشان بود و در بیان دیگر، مرحوم آیت‌الله مصباح سراسر عمر باارزش خود را در راه ترویج مکتب اهل‌بیت علیهم السلام سپری کرد و از هیچ کوششی دریغ نکرد و می‌تواند به عنوان یک الگوی ارزنده برای طلاب محترم باشد. ارتحال این دانشمند محترم و فقیه بااخلاص را به ساحت مقدس حضرت بقیةالله امام عصر عجل الله تعالی، مقام معظم رهبری، حوزهای علمیه و مجامع دیگر علمی و به شاگردان و ارادتمندان ایشان به ویژه همسر و فرزندان و داماد محترمشان تسلیت عرض نموده و علو مقام برای آن فقید سعید مسئلت می‌نمایم. حسین نوری همدانی ۱۷ جمادی‌الاول ۱۴۴۲ انتهای پیام /
به گزارش خبرگزاری فارس، باشگاه بایرن‌مونیخ از چندی قبل اعلام کرد در نقل و انتقالات زمستانی نه بازیکنی از دست می‌دهد و نه خریدی خواهد داشت. اما دورتموندی‌ها به نظر می‌رسد احتمال جذب بازیکنی برای شان وجود دارد. در این مورد «میشاییل سورک» در گفت و گویی با سایت ترانسفرمارکت احتمال داد مساله خرید بازیکن نزد زردپوشان به طور کلی منتفی نیست. این مقام افزود همه چیز برای خرید بازیکن جدید به اعلام نیاز از طرف کادر فنی و شرایط مالی باشگاه بستگی دارد. البته برخلاف ژانویه قبل که ارلینگ هالند را از ردبول زالتسبورگ شکار کرد، در صورت تصمیم به خرید، زردپوشان بازیکن گرانی را جذب نخواهند کرد. انتهای پیام / ش
به گزارش حوزه سیاسی خبرگزاری فارس، عباسعلی کدخدایی سخنگوی شورای نگهبان نوشت: آیت‌الله مصباح یزدی عالمی وارسته بود که دل در گرو دنیا نداشت و در جهت روشنگری معارف اسلامی یک‌لحظه از پای ننشست. کدخدایی در این باره در صفحه شخصی خود در اینستاگرام نوشت: بخشی از یک دیدار تکرار ناشدنی! چند سالی بود توفیق دیدار و گفتگوی از نزدیک با ایشان را نداشتم. در روز سه‌شنبه ۱۴ تیرماه ۱۳۹۸ توفیق حاصل شد، ساعت ۱۹. بسیار تکیده و رنجور به نظر می‌رسیدند. از همان آغاز و مانند همیشه من را مبهوت کلام الهی خود کردند و اینکه ارزش انسانها به تبعیت از اوامر الهی است. از بزرگی امام (ره) گفتند و من نیز خاطره‌ای که از آقای دعایی به تازگی شنیده بودم را بازگو کردم. ایشان تذکر دادند که این بخش کوچکی از بزرگی امام (ره) است، چه بسیار مطالبی که از امام ره ما نشنیده و ندیده‌ایم! از ایشان سوال کردم رمز این بزرگی چیست و پاسخ شنیدم، ظلم نکردن به نفس، ما أصابک من حسنة فمن الله وما أصابک من سیئة فمن نفسک … سوال شد چگونه این راه طی می‌شود؟ فرمودند با توسل به ائمه اطهار (ع) و حتی با یک صلوات! سوال کردم تکلیف بزرگانی چون ابن عربی و مولوی چه می‌شود؟ فرمود شاید شرایط فراهم نبوده و اگر این فرصت فراهم می‌شد چه‌بسا آنان نیز متوجه می‌شدند! در ادامه ذکر خاطره‌ای از مرحوم شیخ‌الاسلام امام جمعه سابق سنندج داشتند و اینکه به دعوت ایشان برای سخنرانی به سنندج مسافرت کرده‌اند و پس از آن امام جمعه مرحوم از حضرت آقا از این سخنرانی تشکر کرده بود. از ایشان خواستم این افکار بلند را در جلساتی با علاقه مندان در میان بگذارند گفتند دیگر توانی باقی نیست! با صدای اذان حدود ساعت ۲۰ / ۱۵ بلند شدم و اگر موقع نماز نبود این جلسه ساعتها به طول می‌انجامید. آیت‌الله مصباح یزدی عالمی وارسته بود که دل در گرو دنیا نداشت و در جهت روشنگری معارف اسلامی یک‌لحظه از پای ننشست. امید آنکه افکار بلند او در حوزه معارف دینی برای مردم به خوبی تبیین شود و در اختیار علاقه مندان قرار گیرد. انتهای پیام /
به گزارش گروه بین‌الملل خبرگزاری فارس، «اسامه حمدان» یکی از رهبران جنبش مقاومت اسلامی فلسطین رابطه شهید حاج قاسم سلیمانی با رهبران نظامی و سیاسی حماس را عمیق توصیف کرد. حمدان در گفت‌وگو با شبکه المیادین با اشاره به پشتیبانی سردار سلیمانی از نبرد فرقان (مقاومت در برابر تجاوز ۲۲ روزه رژیم صهیونیستی به غزه در سال ۲۰۰۸ - ۲۰۰۹) گفت: شهید سلیمانی از نبرد فرقان دور نبود و لحظه به لحظه با مقاومت همگام بود. این رهبر حماس همچنین گفت: آنچه که تاکنون از نقش شهید سلیمانی در پشتیبانی از مقاومت فلسطین آشکار شده تنها بخش کوچکی از همه واقعیت‌هاست. حمدان در تایید سخنان دبیر کل حزب‌الله درباره ارسال موشک‌های کورنت از سوریه به دست حزب‌الله و حماس با وساطت شهید سلیمانی گفت: «این شهید سلیمانی بود که تصمیم گرفت موشک‌های کورنت به نوار غزه فرستاده شود و این کار را کرد.» این رهبر حماس همچنین تاکید کرد که رزمایش‌های روزهای اخیر مقاومت با نام «تکیه‌گاه محکم» تنها برای تمرین پاسخ به تجاوز دشمن نیست بلکه در راستای پروژه آزادسازی فلسطین است. او همچنین به نقش مهم شهید سلیمانی در یکپارچگی صفوف همه نیروهای مقاومت منطقه در برابر رژیم اشغالگر صهیونیستی و استکبار اشاره کرد و گفت: «سردار قاآنی نیز در حمایت از مقاومت و به خصوص مقاومت فلسطین از تلاش‌های شهید سلیمانی در این زمینه فاصله ندارد.» حمدان با تاکید بر اینکه جبهه مقاومت قدرتمندتر و یکپارچه‌تر از گذشته شده است گفت: «سردار سلامی به ما اطلاع داده است که موضع جمهوری اسلامی ایران در حمایت از مقاومت کما فی السابق باقی خواهد ماند و ما به جمهوری اسلامی ایران اعتماد داریم.» او درباره سازش برخی حکام عرب با رژیم صهیونیستی نیز گفت: «سازشگرانی که از قدس کوتاه آمدند، پشیمان خواهند شد.» حمدان ضمن اعلام مخالفت مطلق فلسطینی‌ها با همه اشکال عادی‌سازی با دشمن صهیونیستی و ایجاد روابط با آن، گفت: «روند عادی‌سازی روابط با رژیم صهیونیستی در منطقه بازتاب واقعیت اراده امت نیست؛ بلکه چهره واقعی سازشگران را در برابر ملت‌هایشان آشکار می‌سازد.» او تاکید کرد: «باید با روند سازش مقابله کرد و به اسرائیل اجازه نفوذ بیش‌تر را نداد.» حمدان گفت: «سازشگران از مردم خود جدا هستند و واشنگتن از طریق عادی‌سازی روابط حکام عرب با رژیم صهیونیستی به دنبال ایجاد فتنه و شکاف در صفوف امت اسلامی است. انتهای پیام /.
به گزارش خبرگزاری فارس از دیشموک، چند روزی است که در شهر و بخش دیشموک مردم این شهر از نبود روغن مایع و همچنین جامد گلایه‌مندی خود را از سوءمدیریت مسوولان دیشموک و شهرستان کهگیلویه ابراز کردند. در استان کهگیلویه و بویراحمد شاید حدود دو سه ماهی است که مردم از معضل کمبود روغن معترض هستند در همین خصوص حسن نعمتی درگفت‌وگو با خبرنگار خبرگزاری فارس اظهار کرد: در شهر دیشموک یک ماهی است چنین معضلی وجود دارد و در این چند روز به شدت نبود روغن در بازار احساس می‌شود و برخی مغازه‌ها هم از این شایعه نبود روغن در استان استفاده کرده و روغنی که تا چندی قبل ۱۵ هزار تومان به فروش می‌رسید به یکباره به ۳۰ هزار تومان افزایش قیمت دادند. روح‌الله امینی گفت: در بازار دیشموک مشکل نبود کالا وجود نداشت از روزی که تعزیرات حکومتی به شهر دیشموک ورود پیدا کردند و تحت بازرسی قرار گرفت اصناف متاسفانه در افزایش قیمت به بهانه نبود کالا از هم پیشی می‌گیرند. این شهروند دیشموکی اذعان داشت: واقعا مایه تاسف است که بر اثر سهل‌انگاری برخی مسوولان بازار دیشموک به این بی‌سر و سامانی و از هم گسیختگی رسیده است. این شهروند دیشموکی گفت: هر چه بی‌نظمی است زیر سر مسوولان شهر دیشموک است وقتی کارمندان دیشموکی خودشان به مغازه‌ها مراجعه می‌کنند و هر نفر ده روغن کمتر یا بیشتر آن هم به قمیت گران خریداری می‌کنند، مردم فقیر و محروم باید فکری به حال خود کنند. به گزارش فارس؛ مردم شهر دیشموک خواهان بررسی این مشکل نبود روغن از مسوولان شدند تا این روند افزایش قیمتی که توسط برخی احتکار کنندگان ایجاد شده به حالت متعادل برگردد. انتهای پیام / ۸۲۰۲۷
به گزارش خبرنگار ورزشی خبرگزاری فارس، اعضای جدید هیات مدیره باشگاه نفت مسجد سلیمان با مدیرعاملی محمدنظری، امشب با برگزاری جلسه‌ای توسط وزارت نفت تایید شدند. بر این اساس، غلامرضا شاه کرمی، معاون امور ورزش و جوانان وزارت نفت تهران، روح‌الله بهمنی رئیس امور ورزش شرکت نفت، بیژن دانش کارمند شرکت نفت، محتشم حاجی پور مسئول امور حقوقی شرکت نفت و محمد نظری رئیس مناطق نفت‌خیز جنوب، به عنوان اعضای جدید هیات مدیره باشگاه نفت مسجدسلیمان انتخاب و حضورشان در این هیات تایید شد. این خبر هنوز به صورت رسمی توسط باشگاه اعلام‌نشده اما گفته می‌شود معارفه رسمی اعضای جدید هیات مدیره روز دوشنبه برگزار خواهد شد. انتهای پیام / ش
به گزارش حوزه دانشگاهی خبرگزاری فارس، اتحادیه جنبش عدالتخواه دانشجویی طی پیامی رحلت آیت‌الله علامه محمدتقی مصباح یزدی را تسلیت گفت. متن این پیام به شرح زیر است: دقایقی پیش روح بلند و ملکوتی فقیه انقلابی فیلسوف، مجاهد، عمار رهبر، حضرت آیت‌الله علامه محمدتقی مصباح یزدی به ملکوت اعلی پیوست. جنبش عدالتخواه دانشجویی رحلت این عالم ربانی را به حضرت بقیه الله الاعظم عجل الله تعالی فرجه الشریف و نایب بر حق ایشان مقام معظم رهبری و عموم ارادتمندان به ایشان تسلیت عرض می‌کند. انتهای پیام /
به گزارش خبرگزاری فارس از سی‌سخت، به مناسبت شهادت حضرت فاطمه زهرا (س) و شهادت سردار رشید اسلام مالک اشتر زمان سردار حاج قاسم سلیمانی پایگاه خواهران حضرت زینب‌ام ابیها شهرستان دنا اقدام به پخت نان نذری و پخش بین نیازمندان کرد. به گزارش فارس؛ در این اقدام جهادی و خدا پسندانه تعداد زیادی از بانوان به صورت خودجوش و داوطلبانه شرکت کرده بودند. انتهای پیام /
به گزارش خبرگزاری فارس از ساری، آیت‌الله محمدباقر محمدی‌لائینی نماینده مقام معظم رهبری در استان مازندران در پیامی درگذشت فقیه انقلابی و فیلسوف کم‌نظیر؛ حضرت آیت‌الله علامه محمدتقی مصباح یزدی را تسلیت گفتند. متن پیام آیت‌الله محمدی‌لائینی به این شرح است؛ بسم‌الله الرحمن الرحیم انا لله و انا الیه راجعون خبر ارتحال عالم بزرگ و فقیه وارسته صمدانی، فیلسوف کم‌نظیر جهانی و استاد پرفروغ حوزوی مرحوم آیت‌الله محمدتقی مصباح‌یزدی موجب تاثر و تالم شدید اینجانب شد. دانشمند کم‌نظیری که خلا بزرگ بسیاری از نظریه‌پردازی را در حوزه مسائل دینی و شبهات حاکمیت اسلامی با ادله متقن و معارف مستحکم پر کرد و در عرصه تربیت نسل جدید متفکران دینی، با طرح مباحثی نوآمد، سرآمد بود. اینجانب رحلت آن مجاهد انقلابی را به ساحت مقدس حضرت ولی‌عصر ارواحنافداه، مقام معظم رهبری، مراجع عظام، حوزه‌های علمیه، همه علاقه‌مندان، بالاخص خانواده محترم و فرزندان گرامی تسلیت و تعزیت عرض کرده، علو درجات آن استاد گرانقدر را از خدای سبحان خواستارم. والسلام علیه یوم ولد و یوم مات و یوم یبعث حیا غیرت انقلابی به مبانی نظام اسلامی ویژه بازر آیت‌الله مصباح بود همچنین فرمانده سپاه کربلا و مسؤول نهاد نمایندگی ولی‌فقیه در سپاه کربلا نیز طی پیامی ارتحال حضرت آیت‌الله مصباح یزیدی را تسلیت گفتند؛ متن پیام به این شرح است؛ بسم‌الله الرحمن الرحیم إذا مات العالم ثلم فی الإسلام ثلمة لا یسدها شیء إلی یوم القیامة خبر ارتحال عالم مجاهد، فقیه انقلابی، فیلسوف و متفکر جهان اسلام مرحوم آیت الله‌محمدتقی مصباح یزدی موجب تاثر و تالم عمیق شد. مرحوم آیت‌الله مصباح، فقیه‌ای مجاهد که عمر خویش را علاوه بر جهاد علمی، به مبارزه با استبداد و استکبار گذرانده بود، این مبارز نستوه در دوران ستمشاهی مبارزات گسترده‌ای را علیه این رژیم داشت و پس از پیروزی انقلاب نیز برای حفظ و نگهداری نهال نوپای انقلاب به تربیت نیروهای انقلابی در حوزه و دانشگاه پرداخت. اعتقاد راسخ ایشان به ولایت مطلقه فقیه و نیز استقامت و غیرت انقلابی به مبانی نظام اسلامی و نیز علم و بصیرت از ویژگی‌های بارز آن مرحوم بود. اینجانبان رحلت عمار ولایت را که در کوران فتنه‌ها، همچون مصباح هدایت، به تبیین دستاوردهای نظام اسلامی می‌پرداخت و با بصیرت‌افزایی و خلوص دینی روشنگری می‌کرد، را به ساحت حضرت بقیه الله الاعظم «عجل الله تعالی فرجه الشریف» و نائب بر حقشان مقام معظم رهبری «مدظله‌العالی»، مراجع عظام، حوزه‌های علمیه، همه علاقه‌مندان و به‌ویژه خانواده محترم آن یار سفر کرده امام و رهبری تسلیت و تعزیت عرض کرده و از خداوند متعال رحمت و مغفرت و رضوان الهی را برای آن مرحوم مسألت می‌کنیم. فقدانی بزرگ برای حوزه‌های علمیه بسم‌الله الرحمن الرحیم انا لله و انا الیه راجعون بیانیه سازمان بسیج طلاب و روحانیون استان مازندران به مناسبت ارتحال عالم ربانی حضرت آیت‌الله مصباح یزدی ارتحال عالم ربانی، روحانی عارف و مجتهد مجاهد حضرت آیت‌الله شیخ محمد تقی مصباح یزدی (ره) درشب اولین سالگرد شهادت سپهبد پاسدار شهید حاج قاسم سلیمانی موجب تأسف وتالم فراوان شد. این عالم گرانقدر به‌عنوان شخصیتی ممتاز، صاحب نظری بصیر و متفکری اندیشه‌ساز در سطح جهان اسلام بود که سراسر عمر شریف‌شان را صرف فراگیری و ترویج علوم اسلامی و تربیت طلاب علوم دینی کردند که در این مسیر نزد اساتید معظمی منجمله حضرات آیات بروجردی (ره)، اراکی (ره)، بهجت (ره)، امام خمینی (ره) و علامه طباطبایی (ره) تلمذ کردند و با راه‌اندازی موسسات موثری مانند: در راه حق، بنیاد فرهنگی باقر العلوم (ع) و موسسه آموزشی و پژوهشی امام خمینی (ره) سهم بسزایی در ترویج شعائر اهل‌بیت (علیهم السلام) و پاسداری از این حریم داشته‌اند، که حاصل آن پرورش طلابی بصیر و موثر در این عرصه بوده است. ایشان در کنار تربیت شاگردانی عالم، با ایستادگی در مقابل حملات ناجوانمردانه دشمنان دین و انقلاب در سراسر عمر پربرکتشان نقش کاملا موثری در ترویج و تبیین اصول انقلاب اسلامی در بین آحاد جامعه بویژه جوانان و جویندگان اسلام راستین داشته‌اند که به حق می‌توان ایشان را مطهری زمان نامید؛ ودر تمام عمر شریفشان از جمله بارزترین مریدان امام خمینی (ره) و ارادتمندان امام خامنه‌ای (مدظله) بوده‌اند ۰ آیت‌الله مصباح یزدی (ره) حقیقتا الگویی بارز از یک عالم عامل بصیر انقلابی برای همه جوانان و بالاخص طلاب بسیجی است، که باید از این الگو برای پیشرفت در تمام برهه‌های زندگی استفاده کرد ۰ امام خامنه‌ای (مدظله‌العالی) عدم حضور او را در مجلس خبرگان رهبری خسارت‌بار دانسته‌اند، اما امروز تأسف اساسی این است که اکنون فقدان او برای جامعه وحوزه‌های علمیه چقدر خسارت خواهد داشت؟! سازمان بسیج طلاب و روحانیون استان مازندران ضمن تسلیت این ضایعه اسفبار به پیشگاه حضرت بقیه الله اعظم (ارواحنا و ارواح العالمین لتراب مقدمه الفدائ)، مقام معظم رهبری امام خامنه‌ای (مد ظله العالی)، مردم بصیر ایران، حوزه‌های معظم علمیه، روحانیت معزز، همه دوست داران و علاقه مندان بویژه بیت معظم ایشان، برای این عالم عامل علو درجات و غفران الهی مسالت دارد. «سازمان بسیج طلاب و روحانیون استان مازندران» انتهای پیام / ۳۱۴۱ / ج
به گزارش خبرنگار دانشگاهی خبرگزاری فارس، اتحادیه دفتر تحکیم وحدت طی پیامی درگذشت آیت‌الله محمدتقی مصباح یزدی را تسلیت گفت. متن این پیام به شرح زیر است: بسم‌الله الرحمن الرحیم «إنا لله وإنا إلیه راجعون» متاسفانه روح بلند و ملکوتی فقیه انقلابی فیلسوف مجاهد حضرت آیت‌الله علامه محمدتقی مصباح یزدی به ملکوت اعلی پیوست. اتحادیه دفتر تحکیم وحدت؛ درگذشت عالم و فیلسوف والامقام؛ آیت‌الله مصباح یزدی؛ که آیینه تمام‌عیار ولایت‌پذیری، علم، تقوی، بصیرت؛ ادب و زلالی بودند را به محضر مبارک رهبر معظم انقلاب و عموم ارادت مندان به ایشان تسلیت عرض می‌نماید. والسلام علیکم انتهای پیام /
به گزارش خبرگزاری فارس، سامی خدیرا در نخستین روز از سال ۲۰۲۱ راهی سفر به جزیره شد. طبق اعلام کریستیان فالک، روزنامه‌نگار خبره روزنامه بیلد هافبک ۳۳ ساله آلمانی یوونتوس که از چندی قبل با باشگاه اورتون رایزنی کرده، برای انجام گفت وگوهایی پایانی به انگلیس آمد. فالک در توییتری به همین خاطر نوشت: خدیرا اکنون در انگلیس است تا مقدمات انتقالش را به اورتون مهیا کند. البته او گزینه‌های دیگری را هم دارد که هنوز تصمیم نهایی نگرفته است. خدیرا که در فصل جاری امکان هیچ بازی برای یووه نداشته، تلاش می‌کند در ادامه فصل جاری بازی در تیمی جدید را انتخاب کند. او قبلا در رئال مادرید و اشتوتگارت بازی کرده است. با تیم ملی آلمان نیز فاتح جام جهانی ۲۰۱۴ شد. انتهای پیام / ش
به گزارش خبرگزاری فارس از شیراز، رهبر معظم انقلاب در باب شخصیت حاج قاسم سلیمانی فرمودند: «مکتب شهید سلیمانی باید تبیین شود؛ چرا که مکتب ایشان در امتداد مکتب امام خمینی (ره) و مکتب عاشورا است و باید ابعاد آن برای نسل حاضر و نسل‌های آتی تبیین شود.» شخصیت این شهید بزرگوار و مکتب جهانی ایشان شاخصه‌های مختلفی دارد که هر کدام از ابعاد گوناگون قابل بحث و بررسی است. اولین شاخصه مکتب شهید سلیمانی، اخلاص ایشان است. کسی که همه وجود او آهنگ خدا دارد و برای خدا حرکت، مقاومت و جهاد می‌کند. دومین شاخصه مکتب شهید سلیمانی، بصیرت او است، بصیرت در دین امری است که رهبری معظم انقلاب بارها همه ملت ایران و همه ملت‌ها را نسبت به داشتن آن توصیه کرده‌اند و همانطور که بسیاری از بزرگان نیز بیان کرده‌اند، این‌که انسان چشم سر نداشته باشد خیلی آسان‌تر از این است که چشم دل نداشته باشد و کسی که بینش ندارد، چشم دل ندارد، دوست و دشمن را نمی‌شناسد و از راه و رسم زندگی بی‌خبر است، اما کسی که از بصیرت بهره‌مند است، دوست و دشمن و ترفندهای دشمن را خوب می‌شناسد. سومین شاخصه مکتب شهید سلیمانی ولایی بودن او است. در جامعه و زندگی امروزی ما نیز، بعضی از افراد ولایت‌شعار و برخی ولایت‌مدار هستند و مهمترین نماد ولایت‌مداری، نصب‌العین قرار دادن خواسته‌های ولی‌فقیه و خطر پذیر بودن است که شهید سلیمانی مصداق حقیقی این نماد است و ولایت‌مداری در تمام رفتارهای وی موج می‌زند. این روزها، در سراسر دنیا و ایران اسلامی، افراد، گروه‌ها، ارگانها و نهادها، دانشگاه‌ها و حوزه‌های علمیه و حتی مدارس و گروه‌های جهادی و مردم در سطح خانواده و جمع‌های کوچک، در فضاهای حقیقی و مجازی اولین سالگرد شهادت سردار دلها، حاج قاسم سلیمانی و همرزمان شهیدش ابو مهدی المهندس را در قالب‌های مختلف برگزار می‌کنند و در هر مراسمی با توجه به ابعاد شخصیتی سردار و انگیزه برگزارکنندگان، نوع برنامه‌ها مشخص می‌شود. آنچه که مشخص است، این‌که شخصیت جهانی سردار سلیمانی و عشق و علاقه و باور عمومی افراد در جوامع مختلف، نسبت به ایشان قابل انکار نیست، اما کم نیستند افراد و گروه‌هایی که برای توجیه اهداف خاص و تبیین افکار ویژه خود، اندیشه‌های سردار و مکتب او را تفسیر به رای یا تحریف می‌کنند. حضور برخی افراد در مراسمی که به نام سردار سلیمانی برگزار می‌شود یکی از مسائلی که این روزها مورد توجه مردم است و به چگونگی برگزاری این برنامه‌ها و اهداف برگزارکنندگان نیز بسیار اهمیت می‌دهند. دانشگاه شیراز از جمله نهادهایی است که در برگزاری برنامه‌ها و مناسبت‌های مختلف ملی و بین‌المللی پیشقدم است. یکی از برنامه‌هایی که در این دانشگاه طراحی‌شده، بزرگداشت شهید سردار سلیمانی در روز چهاردهم دی‌ماه است که عطاالله مهاجرانی و قاسم کاکایی به عنوان سخنران در این مراسم دعوت‌شده‌اند. در این میان، نکته‌ای که باید به آن توجه شود این است که با توجه به شاخص‌هایی که از شخصیت سردار سلیمانی ذکر کردیم، آیا ایشان با توجه سبقه تاریخی و خط فکری مشخصی که در سال‌های اخیر دنبال نموده‌اند، به عنوان سخنران و مبین مکتب سردار سلیمانی در برنامه‌ای که در یکی از دانشگاه‌های مهم کشور برگزار می‌شود، شاخص‌های مذکور را تمام و کمال باور دارند؟ آیا می‌توانند مصداق‌های واقعی این شاخص‌ها را به مخاطبان معرفی نمایند؟ با توجه به برخی حساسیت‌های ایجاد شده، آیا برگزارکنندگان این مراسم، هدف خاصی را از دعوت ایشان دنبال می‌کنند؟ و آیا با توجه به جهانی بودن مکتب و شخصیت سردار و محور بودن دانشگاه در تبیین مکاتب، همه جوانب امر در نظر گرفته‌شده است؟ همچنین یکی دیگر از سخنرانان این مراسم، فردی است که سابقه سیاسی مناسبی ندارد و متعلق به جریان سیاسی خاصی است و آنچه در این میان مطرح می‌شود اینکه چرا از افرادی با سابقه درخشان در نظام و انقلاب برای چنین مراسم مهمی دعوت نمی‌شود؟ سردار شهید سلیمانی در وصیت‌نامه خود جمله معروفی دارند «ولله ولله ولله از شئون عاقبت به خیری، ارتباط قلبی با رهبر معظم انقلاب است» که نشان از ارتباط نزدیک ایشان با مقام معظم رهبری و ولایت‌پذیری است. بصیرت سردار سلیمانی امروز دیگر بر کسی پوشیده نیست چنانچه ایشان در باب فتنه ۸۸ فرمودند «ملت ایران به موقع وارد صحنه شد و بینی دشمن را به خاک مالید» اما در این میان باید توجه کرد که افرادی که در فتنه ۸۸ مواضع خاصی نسبت به ایشان داشتند، گرچه در سال‌های اخیر موضع‌گیری خاصی علیه نظام نداشته‌اند و یا در برخی مواقع در دفاع از رهبری هم مطالبی را عنوان کرده‌اند، اما این موضوع سبب پاک شدن عقبه مشخص این افراد نمی‌شود. شهید سلیمانی چهره‌ای بین‌المللی است و سوالی که در این میان مطرح می‌شود اینکه چرا برای صحبت در وصف شهید سلیمانی و تبیین مکتب ایشان در دانشگاه شیراز به عنوان یک دانشگاه محوری از اشخاص و چهره‌های بدون حاشیه استفاده نمی‌شود؟ آیا قرار است از تفاسیر خاصی بهره برده شود؟ آیا این افراد تمام جوانب منتصب به شهید سلیمانی از جمله ارادت ایشان به رهبری و فرماندهی سپاه قدس را قبول دارند؟! بنابراین امروز نباید تریبون در اختیار افرادی باشد که از عقبه مشخص خود برائت نجسته‌اند که شاید از این شخصیت چیزی به نفع خود تفسیر و مصادره کنند؛ در حالی که شهید سلیمانی باید همان‌گونه که بود تعریف و تعبیر شده و مکتب او به درستی تبیین شود. انتهای پیام / س
به گزارش خبرگزاری فارس از یاسوج دبیر ستاد امر به معروف و نهی از منکر استان کهگیلویه و بویراحمد در پیامی به مناسبت درگذشت علامه مصباح یزدی آورده است: خبر ارتحال عالم ربانی و حکیم صمدانی و مفسر قرآنی حضرت آیت‌الله مصباح یزدی بسیار موجب تاسف و تالم است انصافا باید گفت ثلم فی الاسلام ثلمه لایسدها شیئ. در این پیام آمده است: به جد می‌توان گفت معظم‌له از جهت نوآوری‌ها و توانمندی در نقد و ارزیابی آرای بزرگان و نیز ارائه دیدگاه‌ها و آرا و راهکارهای جدید در عرصه‌های مختلف به ویژه در فلسفه اولی و معرفت‌شناسی و فلسفه اخلاق و فلسفه حقوق از نوادر دوران بوده است. اگر بخواهیم به تعداد انگشتان دست کسانی که در یک قرن گذشته در عرصه‌های بالا نوآوری و تولیدات فکری داشته‌اند را نام ببریم یقینا معظم له یکی از آن‌ها بوده است. در این پیام آمده است: ضمن تسلیت رحلت جانسوز عمار انقلاب و رهبری در شب شهادت سردار دل‌ها این مصیبت را به محضر مبارک حضرت امام عصر «عجل الله تعالی فرجه الشریف» و رهبر معظم انقلاب «مد ظله العالی»، حوزه‌های علمیه، مراجع معظم تقلید، و شاگردان ایشان، و ملت ولایت مدار ایران اسلامی، بالاخص بیت مکرم آن عالم ربانی تعزیت و تسلیت عرض می‌کنم و از درگاه خداوند سبحان، رحمت، مغفرت و حشر با اولیاء الله را برای آن عالم ربانی مسألت می‌کنم. انتهای پیام /
به گزارش خبرگزاری فارس از سمنان به نقل از روابط عمومی استانداری سمنان، فاطمه منصوری در نشستی با کارکنان بخشداری بیارجمند اظهار کرد: بخشداری‌های استان مانند بیارجمند به دلیل وسعت فضای زیرپوشش و پراکندگی جغرافیایی نیاز به تقویت بیشتری دارند؛ بنابراین در راستای رفع نیازها و بهبود زیرساخت‌ها تا حد ممکن پیگیری لازم به عمل می‌آید. وی افزود: با توجه بااینکه تغییر تشکیلات در شرایط فعلی امکان‌پذیر نیست، نیروی انسانی در واحد عمرانی بخشداری طی مراحل آزمون استخدامی جذب انجام می‌شود. معاون توسعه مدیریت و منابع استاندار سمنان بیان کرد: با توجه به اینکه فعلا مجوزی برای ارتقای پست‌ها صادر نمی‌شود؛ باید در شغلی که تصدی آن را بر عهده داریم، متعهدانه و باعلاقه به مردم خدمت‌رسانی کرد؛ چراکه بخشداری‌ها محل رجوع مردم و نماینده دولت در هر بخش هستند. منصوری عنوان کرد: برای رسیدگی به دغدغه‌های کارکنان باید بازنگری در نظام پرداخت بر اساس کارسنجی صورت پذیرد؛ که این مهم در دستور کار دفتر برنامه‌ریزی قرار دارد. وی گفت: شناسایی، جذب و هدایت سرمایه گذران بومی و غیربومی به سمت رونق بخشی و توسعه در راستای ظرفیت‌های منطقه باید مورد توجه قرار گیرد. معاون توسعه مدیریت و منابع استاندار سمنان تأکید کرد: حمایت از دانشگاه علمی و کاربردی در راستای گسترش حرفه‌های متناسب با نیاز اقتصادی منطقه است. انتهای پیام / ۷۴۰۰۷ / ز / م /
به گزارش خبرگزاری فارس مازندران، براساس اعلام سامانه ماسک، در حال حاضر استان مازندران در بحران شیوع کرونا دارای چهار شهرستان با وضعیت قرمز و ۲۰ شهرستان با وضعیت نارنجی و بدون شهرستانی با وضعیت زرد یا سفید است. طبق اطلاعات به‌دست آمده از سامانه اطلاع‌رسانی وضعیت شیوع بیماری کرونا در کشور (ماسک)، وضعیت استان مازندران در زمینه کنترل شیوع کرونا مناسب است به گونه‌ای که بر اساس نقشه آماری درج‌شده در این سامانه در حال حاضر دارای، چهار شهرستان با وضعیت قرمز، ۲۰ شهرستان با وضعیت نارنجی است و شهرستانی در وضعیت زرد یا سفید قرار ندارد. شاخص نمادهای این سامانه، رنگ سبز نشانه وضعیت بی‌خطر، رنگ سفید نشانه کم‌خطر، رنگ زرد وضعیت متوسط، رنگ نارنجی وضعیت پرخطر و رنگ قرمز نشانه وضعیت خیلی پرخطر است. وضعیت شهرستان‌های استان مازندران در زمینه شیوع کرونا به شرح زیر است؛ *وضعیت قرمز آمل، ساری، سوادکوه شمالی و رامسر *وضعیت نارنجی میاندرود، سوادکوه، سیمرغ، بابلسر، بابل، بهشهر، تنکابن، قائمشهر، نور، نوشهر، محمود آباد، نکا، چالوس، جویبار، گلوگاه، کلاردشت، فریدونکنار و عباس‌آباد انتهای پیام / ۸۶۰۴۸ / ج
به گزارش خبرنگار دانشگاهی خبرگزاری فارس، ویژه‌برنامه سالگرد شهادت حاج قاسم سلیمانی با سخنرانی سردار محمد اسماعیل کوثری مشاور فرمانده کل سپاه پاسدارن در دانشگاه امام صادق (ع) برگزار شد. کوثری در این مراسم طی سخنانی با اشاره به تلاش‌های سردار سلیمانی برای مبارزه با دشمنان مردم، انقلاب و اسلام گفت: حاج قاسم در منطقه مقابل این دشمنان ایستاد و وقتی آمریکا و دشمنان دیدند در لبنان و سوریه نمی‌توانند به نتیجه برسند، جنگ نیابتی را راه انداختند. یعنی داعش را ایجاد کردند. مشاور فرمانده کل سپاه پاسداران تصریح کرد: آمریکا، انگلیس و عربستان از داعش حمایت می‌کردند و از ۷۸ کشور به عنوان نیروی داعش در سوریه و عراق آورند و تا ۳۵ کیلومتری مرز ما پیش آمدند. اینجا بود که رهبر معظم انقلاب تدبیر کردند و با کمک حاج قاسم نیروها ساماندهی شد و یکی پس از دیگری عملیات‌ها برای مبارزه با داعش انجام شد. وی گفت: سردار سلیمانی خودش را برای شهادت آمده کرده بود و کوچکترین تزلزلی نداشت. کوثری تاکید کرد: چندماه قبل از شهادت سردار سلیمانی با ایشان در هواپیما به صورت اتفاقی هم‌سفر شدیم، وقتی از هواپیما پیاده شدیم این شهید بزرگوار با راننده‌ها و مردمی که در حواشی فرودگاه بودند صمیمانه گفت‌وگو کرد و به حرفهای آنان گوش داد. اینجاست که اخلاص این شهید بزرگوار مشخص می‌شود. نماینده اسبق مجلس با اشاره به شهادت سردار سلیمانی اظهار داشت: استکبار که ادعای حقوق بشری داشت دیدیم که چگونه دست به جنایت زد و حاج قاسم که مهمان رسمی عراق بود را ترور کرد. وی با اشاره ویژگی‌های شخصیتی سردار سلیمانی افزود: سردار سلیمانی درس‌های زیادی از رهبر انقلاب گرفتند و این درس‌ها موجب خودسازی و مصمم بودن ایشان در ادامه کار باشد. کوثری تصریح کرد: سردار سلیمانی راهی که انتخاب کرده بود به معنای واقعی راه اسلام ناب محمدی بود. دشمن شناسی ایشان بسیار دقیق و عمیق بود، انسان اگر دشمن را خوب نشناسد فریب می‌خورد و سردار سلیمانی به خوبی دشمن را شناخته بود. وی با اشاره به دیدار سردارسلیمانی با رئیس‌جمهور روسیه گفت: وقتی پوتین دید که سردار سلیمانی چقدر منطقی مسئله را مطرح می‌کند، برای مقابله با داعش کمک کرد و نیرو فرستاد، پوتین واقعا گذشت کرد، البته به نفع خودش هم بود ولی واقعا تصمیم بجایی را گرفت و به حاج قاسم جواب مثبت داد. کوثری با اشاره به پرکار بودن و پرتلاش بودن سردار سلیمانی ادامه داد: حاج قاسم در این ۴۱ سال گذشته دائم در حال مجاهدت و تلاش بود. کوثری مردمی بودن، با انگیره بودن در کار و داشتن روحیه استکبارستیزی را از ویژگی‌های دیگر سردار سلیمانی برشمرد و گفت: حاج قاسم در کار بسیار انگیزه داشت و دارای روحیه استکبارستیزی بود. اینجاست که باید بگوییم سردار سلیمانی یک قهرمان ملی و یک قهرمان اسلامی به تمام معنا بود و ما باید از مکتب حاج قاسم بهره ببریم و جوانان ما باید حاج قاسم را الگوی خود قرار دهند. وی اضافه کرد: حفظ بیت‌المال برای سردار سلیمانی خیلی با اهمیت بود و رفتار ایشان در منطقه موجب شده بود تا مردم، جبهه مقاومت را بپذیرفتند. کوثری در خاتمه با اشاره برخی مشکلات گفت: نارسایی‌ها، مشکلات و دروغ گفتن برخی مسئولان هست و قبول داریم، اما باید بایستیم و به رهبر انقلاب اطمینان بدهیم که ما ایستاده‌ایم و کوتاه هم نخواهیم آمد. باید در عمل نشان دهیم پشت سر ولایت هستیم. انتهای پیام /
خبرگزاری فارس، اردبیل؛ حامدقادری| صبحگاه جمعه، ۱۳ دی‌ماه ۹۸ بود که ناگهان خبر شهادت سردار دل‌ها، سپهبد حاج قاسم سلیمانی دل‌های کوچک و بزرگ ملت ایران را به درد آورد. حدود یک سال از شهادت آن مرد میدان می‌گذرد و مردم همچنان در سوگ دوری از این اسطوره فراموش ناشدنی داغدار هستند، اما یاد و مکتب حاج قاسم بیش از هر زمان دیگری در بین مردم زنده و جاری است. امروز شهید سلیمانی به الگویی برای همه نسل‌ها -با هر عقیده و سلیقه‌ای- بدل شده و چنان محبوب قلب‌ها است که هرگز تصور نمی‌شد. شاید در هیچ ذهنیتی جای نمی‌گرفت که روزی یک فرمانده نظامی بتواند به چنین محبوبیتی در دل مردم دست پیدا کند؛ گرچه سرباز بی‌ادعای ولایت بودن نتیجه‌ای جز این نمی‌توانست داشته باشد. در این مدت، هنرمندان بسیاری برای حفظ یاد و خاطره شهید «حاج قاسم سلیمانی» و معرفی هرچه بیشتر شخصیت و اندیشه‌های والای او، آثار هنری بسیاری در حوزه‌های مختلف تولید کردند که وفا منافی اردبیلی یکی از آنهاست. وی متولد سال ۱۳۶۴ از محله معمار اردبیل است که شعر و شاعری را از دوران نوجوانی در مکتب حضرت سیدالشهدا (ع) آغاز کرده و به عبارتی، عشق و علاقه به اهل‌بیت (ع) او را به سرودن شعر عاشورایی ترغیب کرده است. این شاعر جوان و پرتوان اردبیلی که چندی پیش مقام نخست سوگواره شعر ترکی عاشورایی منطقه را کسب کرد، قبل از شهادت سردار حاج قاسم سلیمانی اشعاری را در وصف رشادت‌های وی سروده بود، بعد از شنیدن خبر شهادت سردار دل‌ها، اشعاری را در رثای او می‌سراید که در مجموعه‌ای با عنوان «هفت خوان سلیمان» منتشر می‌شود. به همین بهانه با منافی هم‌کلام شدیم تا از حس و حال آن روزها و فحوای این اثر جویا شویم. این شاعر عاشورایی در گفت‌وگو با خبرنگار خبرگزاری فارس می‌گوید: از ۱۸ سال گذشته اشعار عاشورایی می‌سرودم و دو اثر «معراج خون» و «امواج خون» حاصل تلاش این سال‌ها است. شعرخوانی برای سردار دل‌ها در مراسم طشت‌گذاری اردبیل وی با اشاره به اینکه سال‌ها ارادت خاص و ویژه‌ای را به سردار حاج قاسم سلیمانی داشته است، می‌گوید: در سال ۹۴ اشعاری را در خصوص مدافعان حرم و رشادت‌های حاج قاسم سلیمانی نوشته بودم که در مراسم طشت‌گذاری همان سال نیز خوانده شد. منافی درباره روز شهادت سردار اذعان می‌کند: صبحگاه روز جمعه، ۱۳ دی‌ماه، خبر تکان‌دهنده شهادت حاج قاسم را شنیدم و غم تمام وجودم را فرا گرفت. با همان حال اندوهگین آماده شدم تا به مراسمی که شعرا و مادحین ترتیب داده بودند بروم؛ در حالی که رخت عزا بر تن می‌کردم، ناخودآگاه چند بیت شعر درباره حاج قاسم در ذهنم تداعی و تکرار شد. وی ادامه می‌دهد: این اشعار را در همان لحظه بر روی کاغذ نوشتم و راهی حسینیه ثارالله شدم؛ در طول راه این شعر را زمزمه می‌کردم: «اویان سردار ایران یاسه باتدی، زمین بیر آسمان قانه باتدی …» این شاعر آئینی می‌گوید: پس از پایان مراسم متعدد و مختلفی که برای شهادت سردار حاج قاسم سلیمانی شکل گرفت، به فکرم رسید که در حد وسع خود به سردار دل‌ها خدمت کنم، چرا که پس از شهادت ایشان، اقشار مختلف در حد توانایی‌های خود، عرض ارادت خود را نسبت به سردار ابراز می‌کردند. منافی عنوان می‌کند: هنرمندان با حضور پر رنگ خود در به قلم کشیدن وصیت‌نامه، زندگی‌نامه و … نقش ایفا کردند اما من سعی داشتم یک اثر متفاوت بر جای بگذارم که سرانجام به عنوان «هفت خوان سلیمان» رسیدم. تعبیر راه و رسم سردار دل‌ها در هفت فصل «هفت خوان سلیمان» وی ادامه می‌دهد: هفت خوان سلیمان را به هفت فصل تقسیم کرده و روی کاغذ آوردم که عبارت شد از: نگاه سلیمان، گواه سلیمان، سپاه سلیمان، آه سلیمان، ماه سلیمان، راه سلیمان و جاه سلیمان. این شاعر درباره فصل نخست کتاب می‌گوید: نگاه سلیمان اولین فصل کتاب است که به کل آن چارچوب و هدف می‌بخشد و نگاه سلیمانانه را توصیف می‌کند؛ زاویه دیدی که با دیگر نگاه‌ها متفاوت است؛ به این معنا که اگر نگاه ساده، گل و شیرینی و تشریفات را بر روی میز مذاکره می‌بیند، نگاه سلیمان، توطئه‌ها را در آن سوی میز می‌نگرد و به خوبی، فرداها را می‌بیند. منافی بیان می‌کند: فصل آخر این کتاب نیز درباره جاه سلیمان است؛ جاهی که باعث شد با عظمت‌ترین تشییع جنازه تاریخ رقم بخورد و کوچک و بزرگ، پیر و جوان و از تمام اقشار مردم در این مراسم حاضر شدند. وی می‌گوید: این کتاب نسخه‌ای حکیمانه است که از زهرآبه درد، معجون و اکسیر درمان می‌سازد و فریادی است که از حنجره خونین کلمات بلند می‌شود؛ کلماتی که به امید فتح و پیروزی همدیگر را سخت در آغوش می‌فشارند تا جمله‌ای واحد بسازند و بگویند «وحدت» سرلوحه همه کارها و رمز پنهان همه موفقیت‌های بشر است. شاعر «هفت خوان سلیمان» اضافه می‌کند: این اثر، قهرمانی دارد که در هفت خوان زندگی‌اش اژدهاهای زیادی را با شمشیر اراده‌اش دو نیم کرده است. از اژدهای نفس گرفته تا اژدهای استعمار و از اژدهای پهلوی گرفته تا اژدهای جغرافیایی مثل آمریکای دو سر. منافی ادامه می‌دهد: «سردار دل‌ها» لقبی با مسمی و برازنده، ساده و عمیق، موزون و متین برای قهرمان این کتاب است؛ چرا که او رستم میدان‌های نبرد و رستم رنج و تلاش و درد بود. به او می‌شود رستم دستان هم گفت، اما نه رستم دستان نقال‌ها بلکه او رستم دستان پینه‌بسته یک ملت است. این شاعر جوان اردبیلی در بخش دیگری از سخنان خود درباره حس و حال خود در جریان زیارت مزار سردار حاج قاسم سلیمانی بیان می‌کند: هفته گذشته، با عنوان «سفیران اردبیل» به همراه چندتن از هنرمندان اردبیلی مزار شهید حاج قاسم سلیمانی را زیارت کردیم که هدف از این زیارت میثاق با سردار دل‌ها بود. توفیق زیارت آرامگاه سردار دل‌ها وی اضافه می‌کند: مجلس ارزشمندی برگزار شد و من شعری را که به تازگی نوشته‌ام تا در سالگرد شهادت سردار ارائه کنم، برای اولین بار بر سر مزار ایشان قرائت کردم. راه سردار دلها ادامه‌دار خواهد بود منافی تصریح می‌کند: مردم و نسل جوان ما برای رسیدن به قله‌های عزت و سعادت، به مکتب و مرام شهید سلیمانی و شهدای انقلاب اسلامی نیاز دارد، چون تمام زوایای زندگی این شهید نه‌تنها برای مردم و جوانان ایران که برای همه عالم، موثر و الگویی بی‌بدیل و مثال‌زدنی است. وی تأکید می‌کند: تاریخ همواره شاهد ظهور و حضور انسان‌های وارسته، مخلص و اثرگذار بوده است که بدون شک سردار رشید اسلام و جبهه مقاومت اسلامی شهید حاج قاسم سلیمانی یکی از این شخصیت‌های ماندگار است و راه او همواره ادامه‌دار خواهد بود. انتهای پیام / ۳۴۶۳ / و
به گزارش گروه بین‌الملل خبرگزاری فارس، تازه‌ترین آمار دانشگاه جانز هاپکینز آمریکا نشان می‌دهد که شمار مبتلایان به کرونا در آمریکا از ۲۰ میلیون نفر فراتر رفته است. همچنین آمار دانشگاه جانز هاپکینز نشان می‌دهد که قربانیان ویروس کرونا در آمریکا از ۳۴۶ هزار نفر نیز عبور کرده است. در حال حاضر بیش از ۸۳ میلیون و ۷۱۸ هزار نفر در سرتاسر جهان به ویروس کرونا مبتلا شده که از این تعداد بیش از یک‌میلیون و ۸۲۳ هزار نفر جان خود را از دست داده‌اند. این آمار در حالی است که شیوع ویروس کرونای انگلیسی به دغدغه جدید جامعه جهانی تبدیل‌شده است. دکتر «آنتونی فائوچی» رئیس موسسه آلرژی و بیماری‌های عفونی آمریکا روز پنجشنبه در یک مصاحبه شیوع کرونای انگلیسی در آمریکا را اجتناب‌ناپذیر دانست. وی با اشاره به موارد کشف‌شده از ابتلا به نوع جدید در کلرادو و کالیفرنیا، گفت: پیش‌بینی می‌کردیم که اینطور شود، وقتی آن میزان ابتلا در انگلیس هست و بعد در کشورهای دیگر در اروپا و کانادا هم شیوع یافته، حضورش در اینجا اجتناب‌ناپذیر بود. کشف نوع جدید ویروس کرونا اولین بار حدود دو هفته پیش توسط وزیر بهداشت انگلیس گزارش‌شده و اعلام شد این نوع جدید تا هفتاد درصد قدرت انتقال بیشتری دارد. اکنون گمان می‌رود این سویه جدید از ماه سپتامبر (شهریور) در این کشور انتشار یافته باشد. کرونای انگلیسی تاکنون دستکم در هفده کشور جهان گزارش‌شده است و بسیاری کشورها برای جلوگیری از ورود آن، کنترل مرزهای خود را تشدید کرده‌اند. در آمریکا نیز با اینکه از حدود ده روز پیش اعلام شد فقط انگلیسی‌هایی حق ورود به این کشور را دارند که نتیجه تست کرونای آن‌ها منفی باشد، این نوع جدید کرونا در ایالت‌های کلرادو و کالیفرنیا گزارش شده‌اند. این در حالی است که به نوشته پایگاه اینترنتی شبکه «راشا تودی»، اداره بهداشت ایالت فلوریدا تنها ساعاتی پس از شروع سال جدید میلادی ابتلای دستکم یک نفر به کرونای انگلیسی در این ایالت را اعلام کرد. انتهای پیام /.
به گزارش خبرگزاری فارس از بندرعباس، حسین فرشیدی امشب در گفت‌وگو با بخش خبر سیمای مرکز خلیج‌فارس اظهار کرد: در ۱۲ دی‌ماه، دو فوتی جدید (مرد ۴۳ ساله و زن ۲۴ ساله در بندرعباس) داشتیم و اکنون ۱۰۵ بیمار کرونایی در بیمارستان‌های استان بستری هستند. وی افزود: مجموعا ۳۰ نفر بیمار در آی‌سی‌یو‌های بیمارستان‌های استان بستری هستند که ۷ نفر حال وخیمی دارند. البته شمار موارد بدحال به کمترین تعداد ماه‌های اخیر رسیده است. رئیس دانشگاه علوم پزشکی هرمزگان با بیان این‌که تاکنون ۹۶۷ نفر در اثر کرونا در استان جان باخته‌اند، خاطرنشان کرد: ۸۰۳ نفر اکنون در قرنطینه خانگی هستند که ۳۵ درصد به نسبت هفته گذشته کاهش داشته است. دکتر فرشیدی همچنین اضافه کرد: موارد مثبت ابتلاء به کرونا در استان نیز ۱۱ درصد کاهش‌یافته است. انتهای پیام / ۸۸۰۵۵
به گزارش خبرگزاری فارس از مشهد به نقل از روابط عمومی اتاق بازرگانی، صنایع، معادن و کشاورزی خراسان رضوی، رضا حمیدی ازغدی در تازه‌ترین نشست این کمیسیون که با محوریت «بررسی زمینه‌ها و دلایل کارگریزی و ضعف فرهنگ کار در جامعه» با حضور اعضای هیأت رئیسه تعدادی از کمیسیون‌های تخصصی اتاق برگزار شد، افزود: اگرچه برداشت‌ها از مفهوم کارگریزی بسیار متفاوت است، اما باید اذعان کنیم در حال حاضر با شکل متفاوتی از این پدیده مواجهیم، چنانکه نیروی کار رغبت بیشتری دارد تا طریق فعالیت‌های غیرمولد زندگی خود را تأمین کند پس با اطمینان از کسب سود بیشتر، به حوزه تولید قدم نمی‌گذارد. کارفرما نیز نمی‌تواند درآمدی معادل درآمد دلالی و فعالیت‌های سوداگرانه به کارگر بدهد، چراکه قیمت تمام‌شده کالا را بازار برنمی‌تابد. رئیس کمیسیون مسئولیت‌های اجتماعی اتاق بازرگانی مشهد ادامه داد: البته فضای اشتغالی کشور نیز با محدودیت‌هایی مواجه است. فارغ‌التحصیلان دانشگاهی، اغلب قادر به جذب در حوزه‌های تحصیلی خود نیستند و درگیر حرفه‌هایی می‌شوند که کسب سود کوتاه‌مدت در آن تضمین بیشتری دارد. درواقع نیروی جوان رغبتی به فعالیت‌های مولد که نگاه توسعه‌ای بلندمدتی را دنبال می‌کند، ندارند. ایراد این مسئله از سیستم آموزشی کشورمان نشأت می‌گیرد، سیستمی که در آن بهره‌وری مبتنی بر علم و دانش تبیین و ترویج نشده است. عضو هیأت نمایندگان اتاق بازرگانی مشهد به آمارهای نگران‌کننده از شمار فارغ‌التحصیل بیکار در کشور اشاره کرد و یادآور شد: امروز سیستم آموزش عالی کشور و دستگاه‌های متولی این بخش باید از بابت این آمارها پاسخگو باشند. نبودن تعریف درست و قانونمند از مفهوم کار دبیر کمیسیون مسئولیت‌های اجتماعی اتاق بازرگانی مشهد با تقدیر از توجه هیأت نمایندگان اتاق به بررسی ضعف فرهنگ کار تصریح کرد: عوامل مختلفی همچون دانش مدیریت، مسئولیت شناسی شخصی و اجتماعی، زمینه‌های فرهنگی و اقتصادی و نوع رابطه میان عوامل کار، در شکل‌گیری مفهوم «کارگریزی» دخیل هستند. ضعف اخلاق کاری و پایین بودن کیفیت تربیت اجتماعی شامل آموزش‌های خانه و مدرسه و انواع تبعیض‌ها، از علل مهم زمینه‌ساز برای کارگریزی به شمار می‌آیند. ناصر صادقی ادامه داد: عادات و توان اجرایی کارکنان شاغل در دستگاه‌های دولتی، از کارمند و کارشناس و مدیر و مسئول گرفته تا عالی‌ترین سمت‌ها که در وزارت مستقر است، صرفا به نوشتن و تنظیم نامه و گزارش و پر کردن فرم و جدول محدود می‌شوند و نه عمل و اجرای کار واقعی. تمامی این مسائل به موضوع کارگریزی در جامعه دامن زده است. وی با اشاره به وعده‌هایی که در ماده ۸۰ قانون برنامه ششم توسعه برای کاهش میزان آسیب‌های اجتماعی عنوان‌شده و توامان مقایسه آمارهای رسمی از شرایط موجود جامعه و حجم این آسیب‌ها، عنوان کرد: عدم توجه قانون‌گذاران به آمارهای واقعی که از بطن جامعه نشأت می‌گیرند و علاوه بر آن، تصویب نشدن برنامه‌هایی که در تناسب با عوامل زمینه‌ساز این آسیب‌ها هستند، باعث شده تا احساس سرخوردگی عمومی شکل بگیرد و در سطوح دیگر به کارگریزی و تضعیف فرهنگ کار منجر می‌شود. دبیر کمیسیون مسئولیت‌های اجتماعی اتاق بازرگانی مشهد یادآور شد: نبودن تعریف درست و قانونمند از مفهوم کار، نداشتن درک درست از شرایط زمان که زمینه انجام کار مؤثر را از بین برده است، ارجحیت دادن به ظواهر و نمایش‌های جلسه‌ای، ناتوانی مقامات مافوق در نظارت بر عملکردها، ناتوانی در استفاده درست از آمار و نبودن برنامه‌ریزی واقع‌گرایانه برای اداره امور، نتیجه گرا نبودن و اکتفا کردن به داشتن فقط نیت، و کار را با وعظ و خطابه اشتباه گرفتن از مهم‌ترین دلایل کارگریزی و ضعف فرهنگ کار در جامعه امروز به شمار می‌آید. صادقی تأکید کرد: کار ترویجی و آموزش برای مطالعه قانون و بالا بردن درک عموم مردم و مسئولان از روح حاکم بر قوانین به‌ویژه در حوزه اقتصاد، باید به یک نهضت فرهنگی تبدیل شود تا وضعیت کنونی دستخوش تغییر و اصلاح شود و نسل‌های بعدی تلقی بهتری از آن داشته باشند. برای این منظور اتاق بازرگانی می‌تواند با ترویج شایسته‌سالاری و کمک به آموزش‌های مؤثر به تقویت فرهنگ عمومی کار کمک کند. فقدان شایسته‌سالاری در سازمان‌ها رئیس کمیسیون مالیات، کار و تأمین اجتماعی اتاق مشهد گفت: سال‌هاست که نرخ رشد بهره‌وری در کشورمان منفی است و علی‌رغم تلاش‌های بسیار، بهره‌وری همچنان در حال تنزل است، درواقع به‌رغم سرمایه‌گذاری بسیار بر روی نیروی انسانی و ارتقای سطح تحصیلات و سطح تکنولوژی، بازهم شاهد کاهش بهره‌وری هستیم. احمد اثنی عشری با اشاره به عدم ارتباط نرخ دستمزد با خروجی کار، متذکر شد: نظام تعیین حقوق و دستمزد در کشور ما نظام وقت مزدی است، بر اساس این نظام به میزان ساعت فعالیت کارگر و نه بر اساس خروجی کار او، دستمزد تعلق می‌گیرد. به‌بیان‌دیگر برای کارگر هیچ‌گونه پاداشی تخصیص نمی‌یابد. علاوه بر این شایسته‌سالاری در سازمان‌ها وجود ندارد و افراد فرودست بر افراد زبردست حاکمیت دارند. نکته قابل‌توجه دیگر آن است که اشرافی‌گری در سازمان‌های کشور ما به‌خوبی مشهود است و تمامی موارد مذکور سبب کارگریزی در جامعه شده‌اند. وی تصریح کرد: دلیل پیشرفت کره و ژاپن این است که افراد کار گریز نیستند و به فعالیت کردن علاقه‌مند هستند. فرهنگ پرورش کودکان در خانواده‌های ایرانی نیز یکی از دلایل کارگریزی به شمار می‌آید. لذا برای حذف اشرافی‌گری از سازمان‌ها باید دیوارها را حذف کنیم و پرسنل باید در سالن‌ها فعالیت کنند، این مسئله چند حسن دارد، نخست آنکه کارمندان به سهولت در دسترس قرار دارند، دوم به دلیل نظارت بر فعالیتشان بهره‌وری کار افزایش خواهد یافت. رئیس کمیسیون مالیات، کار و تأمین اجتماعی اتاق مشهد خاطرنشان کرد: رشد نرخ بهره‌وری منوط به آن است که مدیر سازمان دست از اشرافی‌گری بردارد و هم سلسله‌مراتب در سازمان‌ها کاهش پیدا کند، چراکه سازمان‌ها باید چابک و منعطف باشند. کارگریزی ریشه در فضای نامساعد کسب‌وکار دارد همچنین در این نشست، رئیس کمیسیون تجارت اتاق بازرگانی مشهد عنوان کرد: به اعتقاد بنده منظور از کارگریزی، فرار کارگران از کار نیست بلکه مقصود همان فضای مناسب کسب‌وکار است، حال سؤال اینجاست که چرا فضای کسب‌وکار مناسب در کشور و به‌ویژه استان خراسان رضوی وجود ندارد؟ محمدحسین روشنک با اشاره اینکه کارگریزی ریشه در فضایی دارد که در آن موانع پرشمار هستند، تصریح کرد: نبود شفافیت و حمایتگری، ازجمله موانع تولید به شمار می‌آیند. رئیس کمیسیون تجارت اتاق بازرگانی مشهد با اشاره به اینکه متأسفانه فضای نامساعد کسب‌وکار سبب کارگریزی در کشور شده است، ادامه داد: تنها ظرفیت حامی بخش خصوصی، قانون بهبود مستمر فضای کسب‌وکار است که متأسفانه به آن عمل نمی‌شود و اجرای این قانون آن‌چنان‌که باید از سوی بخش خصوصی مطالبه نشده است. باید رویکرد مسئولان به فرهنگ کار و فعال اقتصادی تغییر کند نایب‌رئیس کمیسیون مسئولیت‌های اجتماعی اتاق مشهد بیان کرد: متأسفانه عوامل بسیاری هستند که کار کردن را در جامعه بی‌ارزش تلقی می‌کنند. این در حالی است که بزرگ‌ترین ارزش برای انسان کار کردن است. مهران دانشور تصریح کرد: باید راهکاری اندیشیده شود تا جلوی هرگونه اعمال فشار بر روی فعالان اقتصادی گرفته شود و متأسفانه این فشارها از سوی سیستم اجرایی کشور بر روی فعالان اقتصادی اعمال می‌گردد. شوربختانه در کشور ما نیروی کاری که فعالیت دارند از درآمد چندانی برخوردار نیستند بلکه بالعکس کسانی که فعالیت ندارند سود بیشتر کسب می‌کنند چون سوداگری در کشور ما انتفاع بیشتری دارد و این مسئله خود به کارگریزی در جامعه دامن می‌زند. وی بابیان اینکه باید راهکاری پیدا شود تا رویکرد مسئولین به فرهنگ کار و نوع نگاه آن‌ها به فعال اقتصادی تغییر کند، خاطرنشان کرد: ۴ الی ۵ میلیون دانشجوی فارغ‌التحصیل بیکار در کشور وجود دارند که همگی جویای کار هستند، حال اگر برای درصدی از این دانش‌آموختگان اشتغالی ایجاد شود، به‌محض ورود به شغل مذکور به این باور می‌رسند که این فعالیت غیر از مسیری است که سال‌ها برای آن زحمت‌کشیده‌اند. این فضای تیره‌وتار را سیستم ایجاد کرده است. نایب‌رئیس کمیسیون مسئولیت‌های اجتماعی اتاق مشهد بیان کرد: به‌طور مثال در کشور ما از کسی مالیات ستانده می‌شود که فعالیت اقتصادی شفاف دارد و به‌بیان‌دیگر از فعال اقتصادی قانون‌مدار که به‌موقع مالیات خود را پرداخت می‌کند، بیشتر مالیات اخذ می‌شود. در مقابل فردی که ۱۰ سال از پرداخت مالیات فرار کرده مشمول بخشودگی‌های مالیاتی می‌شود. تمامی این مسائل به فرهنگ کارگریزی در کشور دامن می‌زند. شناخت مبانی کارگریزی نیاز به کار پژوهشی دارد رئیس کمیسیون سرمایه‌گذاری و بازار پول اتاق بازرگانی مشهد گفت: شناخت مبانی کارگریزی نیاز به کار پژوهشی دارد، درواقع باید افراد تحصیل‌کرده دانشگاهی حول محور کارگریزی در جامعه از رویکردهای مختلف و از منظر اقشار متفاوت در بخش‌های کارگری، کارفرمایی و دولت تحقیق و پژوهش کنند و متأسفانه ما با ضعف پژوهش مواجه هستیم. درواقع ما در چنین جلساتی صرفا یک‌طرفه و از جانب کارفرما می‌توانیم به تجزیه‌وتحلیل این موضوع بپردازیم. محمدعلی چمنیان ادامه داد: گسیختگی در نظام‌های اقتصادی و اجتماعی باعث شده تا تعدادی از افراد در کوتاه‌مدت و بی‌زحمت به وضعیت اقتصادی بسیار بالایی دست پیدا کنند که این مسئله یکی از مهم‌ترین دلایل کارگریزی در جامعه به شمار می‌آید. وی با اشاره به کاهش شدید قدرت خرید افراد و عدم تناسب بین سطوح درآمدی و ارزش کار و تلاش مورد مطالبه سازمان افزود: عدم تناسب بین فرصت‌های کاری با توانمندی‌های افراد جویای کار نیز می‌تواند یکی از دلایل کاهش رغبت به فعالیت اقتصادی باشد. رئیس کمیسیون سرمایه‌گذاری و بازار پول اتاق بازرگانی مشهد تصریح کرد: نوع ادبیات ما در تعریف وزارتخانه برای کار، با آنچه باید باشد متفاوت است. ما نهادی تحت عنوان وزارت کار و رفاه اجتماعی داریم این در حالی است که وزارت کار در کشورهایی مانند اندونزی عناوینی همچون انسان توانمند و توانمندسازی زنان دارد. لذا وزارتخانه ذی‌ربط برای نهادینه‌سازی فرهنگ کار، به دنبال توانمندسازی است. تنها در کشور ژاپن مانند ایران وزارت کار در عنوانش کلمه رفاه را گنجانده است. درواقع کشور ژاپن توانسته امنیت شغلی را برای کارگرانش فراهم بیاورد و در حال حاضر نیز به فکر رفاه نیروی کار است. این در حالی است که در کشور ما کارگران از امنیت شغلی برخوردار نیستند. در بخش دیگری از این نشست دبیر کمیسیون معدن و صنایع معدنی اتاق بازرگانی مشهد گفت: طی سال‌های گذشته تنها دارایی که از آن حفاظت نشده نیروی کارمزد بگیر بوده است. تورم باعث شده حقوق تمامی کارمندان اضافه شود اما چه میزان به دستمزد نیروی کار افزوده‌شده است؟ در قبال اتفاقاتی که در جامعه رخ می‌دهد چه انتظاری از نیروی کارگر داریم؟ صفار ادامه داد: در کشور مالزی دولت برای کارگران مسکن ارزان ایجاد کرده و یک بخش از فشار تولید را با ارائه مسکن ارزان، کاهش داده است. درواقع دولت در این کشور با مشارکت کارآفرینان و تولیدکنندگان، جبران و کاهش بخشی از فشارهای کارگری را برعهده‌گرفته است. وی تصریح کرد: تولید، یک جاده دوطرفه بین کارآفرین و کارگران است اما متأسفانه ما نتوانسته‌ایم سیستم و مکانیزمی را ایجاد کنیم که منافع هر دو قشر به‌طور مشترک و متعادل دیده شود. برای اینکه کشور به سمت توسعه حرکت کند، نیاز به بخش خصوصی قوی داریم در ادامه نایب‌رئیس کمیسیون سرمایه‌گذاری و بازار پول اتاق مشهد گفت: معتقدم که توسعه از چهاراصل «تعامل»، «گفت‌وگو»، «احترام و درک متقابل» و «شناخت سرفصل‌های مشترک» نشأت‌گرفته و همه‌چیز بر مبنای این چهاراصل شکل می‌گیرد. البته دو چاشنی نیز لازم است تا به آن هدف متعالی دست‌یابیم. نخست صداقت در رفتار و گفتار، و دیگری تلاش هوشمندانه و دانش‌محور است. اگر کشورها توسعه پیدا می‌کنند بر اساس این چهاراصل حرکت کرده‌اند. حال باید پرسید چه اتفاقی افتاده که سرعت ما به سمت توسعه آن‌قدر کند است و گذشته‌ی ما، آرزوی آینده ماست؟ محسن شرکا بابیان اینکه در دو حوزه اقتصاد و فرهنگ به‌شدت ضعف داریم، عنوان کرد: برای اینکه کشور به سمت توسعه حرکت کند، نیاز به بخش خصوصی قوی داریم. فقدان اعتماد بین نیروی کار و کارفرما یکی از عوامل مهم کارگریزی است رئیس کمیسیون حمل‌ونقل و ترانزیت اتاق مشهد هم گفت: برای بررسی مسئله کارگریزی در جامعه باید از نظرات کارگران نیز آگاه باشیم، بااین‌حال برای بررسی موضوع باید چند مبحث را مدنظر داشت؛ نخست آنکه کارفرما از نیروی متخصص در جای خود استفاده نمی‌کند و یا برای کاهش هزینه‌ها از یک نیرو در چند پست استفاده می‌کند. این مسائل سبب کارگریزی می‌شود. احمد زمانیان یزدی تصریح کرد: علاوه بر این نبود یک برنامه مدون برای بنگاه‌های اقتصادی از دیگر مسائلی است که به پدیده کارگریزی دامن زده است. فقدان اعتماد بین نیروی کار و کارفرما از دیگر مسائلی است که کارگریزی را موجب شده است. البته بخشی از این اعتماد به کارفرما بازمی‌گردد. متأسفانه شاهدیم که در کشور ما هرروز بخشنامه‌های متعددی صادر می‌شود و قطعا کارفرما فشار مضاعفی را از این بابت متحمل می‌شود و این مسئله شرایط کارگران را نیز تحت‌الشعاع قرار می‌دهد. در ادامه مسئول نظارت راهبردی کمیسیون‌های اتاق مشهد نیز در همین خصوص عنوان کرد: کارگریزی، تلنگری است تا بدانیم که در حوزه کلان اقتصادی چه میزان توانسته‌ایم کارآفرین و سرمایه‌گذارمان را حفظ کنیم و به آنان امید دهیم. محمود امتی تصریح کرد: در کشورهای پیشرفته دنیا نظام مدون و مشخصی برای فعالان اقتصادی وجود دارد؛ به‌طوری‌که نیروی کار در این کشورها ۸ ساعت مفید در حال فعالیت هستند. این در حالی است که چنین ساختار منظمی در کشور ما وجود ندارد. عضو هیأت نمایندگان اتاق بازرگانی مشهد یادآور شد: علی‌رغم اینکه با کشورهای توانمند و ثروتمند همسایه هستیم چرا نتوانسته‌ایم از این کشورها جذب سرمایه‌گذار داشته باشیم؟ همچنین نتوانسته‌ایم سرمایه‌گذاران داخلی را ترغیب به سرمایه‌گذاری در داخل کنیم. تمامی این مسائل نیازمند بررسی و مطالعات کارشناسانه است.، نایب‌رئیس کمیسیون حمل‌ونقل و ترانزیت اتاق بازرگانی مشهد هم متذکر شد: بنده بر این باور نیستم که ایرانی‌ها تنبل تربیت‌شده‌اند، چراکه بسیاری از فعالان اقتصادی در شرایط دشوار پرورش‌یافته‌اند و در سخت‌ترین شرایط اقتصادی در حال فعالیت هستند. ابراهیم عطایی ادامه داد: بخش خصوصی باید آن‌قدر مطالبه‌گر باشد که نمایندگان مجلس نتوانند علیه بخش خصوصی قانونی را تدوین کنند. لذا پیشنهاد می‌شود که بخش خصوصی در میزهای تصمیم‌گیری، پرقدرت‌تر از شرایط فعلی ظاهر شود. تا زمانی که مشکلات معیشتی کارگران حل نشود، نباید به ارتقای بهره‌وری امید داشت رئیس کمیسیون صنعت اتاق بازرگانی مشهد نیز در ادامه نکات بیان‌شده، گفت: با شرایط فعلی نمی‌توان انتظار داشت که سرمایه‌گذاری خارجی جذب شود. متأسفانه در حال حاضر بسیاری از سرمایه‌گذاران ایرانی در کشور ترکیه در حال سرمایه‌گذاری هستند که این مسئله در آینده خسارت‌های بسیار سنگینی را به اقتصاد کشور وارد خواهد آورد. غلامعلی رخصت ابراز کرد: درگذشته ما به پدیده فرار مغزها اعتنایی نداشتیم اما باگذشت زمان متوجه فقدان نخبگان و آسیب‌های تحمیل‌شده به حوزه اقتصادی شده‌ایم. درواقع باید بستر برای نخبگان در کشور مهیا می‌شد تا نخبگان در کشور ماندگار می‌شدند. وی یادآور شد: متأسفانه بستری برای اختلاس توسط دولت در کشور فراهم‌شده است و علاوه بر این نمایندگان مجلس نیز به رسالت واقعی خود عمل نمی‌کنند، این فسادها حس تلاش و کوشش را از مردم، کارفرمایان و کارگران گرفته است. رئیس کمیسیون صنعت اتاق بازرگانی مشهد تصریح کرد: امروز زندگی برای کارگران بسیار دشوار شده است و دستمزد کارگران پاسخگوی تأمین معیشت آن‌ها نیست و تا زمانی که مسائل معیشتی کارگران حل‌وفصل نشود نباید به ارتقای بهره‌وری امید داشت. لذا باید در این زمینه از کشورهای موفق الگوبرداری کنیم و سیستم کشور بر مبنای آن الگوی موفق پایه‌ریزی شود. انتهای پیام / ۷۰۰۴۲
به گزارش خبرگزاری فارس، ویکتور اوسیمن برای مدت چند روز نمی‌تواند در جلسات تمرینی و مسابقات ناپولی حضور یابد. وی گرفتار کوید ۱۹ شد و مجبور است قرنطینه خانگی را دنبال کند. طبق اعلام سایت باشگاه، تست کرونای وی مثبت اعلام شد. این بازیکن آفریقایی هیچگونه نشانه بیماری نداشت. به همین خاطر روانه قرنطینه درخانه شد. اوسیمن در فصل جاری ۸ بازی برای تیمش کرده که ۲ گل زده و یک پاس گل نیز داده است. تیم ناپولی در بازی یکشنبه مقابل کالیاری در هفته پانزدهم سری آ به این خاطر نمی‌تواند از اوسیمن استفاده کند. انتهای پیام / ش
به گزارش خبرگزاری فارس از اصفهان به نقل از روابط عمومی دادگستری کل استان اصفهان محمدرضا حبیبی در نشست مشترک با دادستان‌ها و قضات دادسرای عمومی و انقلاب سراسر استان اصفهان ضمن تسلیت ایام فاطمیه و گرامیداشت یاد و خاطره سردار شهید حاج قاسم سلیمانی بیان داشت: با وصول دستورالعمل جدید ریاست قوه قضاییه با عنوان «سند راهبردی ارتقاء یافته تحول» اجرای دقیق آن در دستور کار دادگستری استان قرار گرفته و مدیران و مسؤولان قضایی و قضات در سراسر استان با مطالعه دقیق آن با برنامه‌ریزی هدفمند و تشکیل کارگروه‌های لازم مفاد آن را اجرایی خواهند کرد. وی افزود: رعایت قوانین و مقررات آیین دادرسی اعم از مقید بودن به اصول و قواعد قانونی در صدور قرارها به خصوص قرارهای بازداشت موقت و حفظ حیثیت و آبروی افراد و تکریم ارباب‌رجوع، نظارت و سرکشی مستمر قضات به زندان در جهت کاهش جمعیت کیفری زندان‌ها و تعیین تکلیف پرونده‌های معوق از جمله مهم‌ترین مواردی بود که در این جلسه مورد تأکید قرار گرفت. ایشان یادآور شد: تا کنون با تلاش‌های جهادگونه قضات و کارکنان در سراسر استان نتایج خوبی حاصل‌شده و امید است با اجرای مفاد این دستورالعمل شاهد سرعت بخشی بیشتر در مسیر تحول در دستگاه قضایی استان در آینده نزدیک باشیم. رئیس دستگاه قضایی استان به یکی دیگر از سیاست‌های قوه قضاییه اشاره و بیان داشت: ساماندهی زندان‌ها و کاهش جمعیت کیفری از دیگر سیاست‌های قوه است که در استان مورد توجه ویژه قرار گرفته و در ۹ ماه گذشته ۲ هزار و ۲۴۱ نفر زندانی مشمول مجازات جایگزین حبس و در طرح غربالگری زندانیان ۳ هزار و ۸۰۰ نفر زندانی آزاد شده و با فعالیت خوب کمیسیون عفو تعداد ۶۷۷ نفر مشمول عفو و از زندان آزاد شده‌اند. حبیبی همچنین یادآور شد: به قضات تحقیق تأکید شده به گونه‌ای عمل کنند که صدور قرارهای منتهی به بازداشت افراد به حداقل ممکن برسد. در این جلسه مسؤولان قضایی استان نکاتی را در بخش‌های مختلف طرح و هر یک از قضات از سراسر استان به بیان نقطه نظرات و پیشنهادات خود پرداختند. انتهای پیام / ۳۲۱۲ / ص
به گزارش خبرگزاری فارس از کرمان، در آستانه نخستین سالگرد شهادت سردار دل‌ها، دیار حاج‌قاسم همچنان مبهوت نبودنش هست، عزاداری فاطمیه نیز رنگ و بوی حاج‌قاسم می‌دهد، از حسینیه‌های سیاری که با جمعیت محدود در کوچه‌ها به راه افتاده تا موکب‌هایی که توسط نسل جوان و نوجوان به عشق علمدار ولایت برپا شده است. امروز میهمان کوچه ایثار شهر کرمان بودیم در حسینیه سیاری که به یاد شهدای مقاومت به ویژه سپهبد شهید حاج قاسم سلیمانی و همچنین شهدای حادثه مراسم تشییع به همت نیروهای مردمی بر پا شده بود. روایتگری یار ۳۷ ساله حاج‌قاسم از مهم‌ترین برنامه‌های حسینیه سیار بود که توسط حاج‌عباس انجم‌شعاع برای میهمانان این برنامه ارائه شد که در ادامه می‌خوانید. حاج‌قاسم بارها محل مزارش را کنار شهید یوسف‌الهی نشان‌کرده بود حدود ۳۷ سال در خدمت حاج‌قاسم بودم در دوران دفاع مقدس و بعد از آن و همچنین دورانی که از کرمان تشریف بردند و همچنین در دوران فرماندهی سپاه قدس، زمانی که کرمان می‌آمدند در خدمت ایشان بودم. زمانی که حاج‌قاسم کرمان برای زیارت قبور شهدا مشرف می‌شدند و ایشان را همراهی می‌کردم، بارها سردار سلیمانی به نقطه‌ای کنار مزار شهید یوسف الهی، بعنوان محل مزار خودش، اشاره می‌کرد. ما باید بدانیم این شهید یوسف‌الهی چه که بود؛ خود حاج‌قاسم درباره وی گفت، یوسف‌الهی مسئول اطلاعات عملیات شکر ۴۱ ثارلله بود، زمان والفجر هشت بود سنگری داشتند کنار نهر علی‌شیر که ساختمان اطلاعات هم آنجا بود بر اساس بمباران هوایی یک راکت شیمیایی اتفاقی داخل این ساختمان آمد زمانی که این اتفاق افتاد تعدادی از رزمندگان زیر آوار رفتند و تعدادی هم مجروح شدند که نزدیک‌ترین افرادی که ما بودیم به اینها کمک کردیم و مقداری هم مواد شیمیایی استشمام کردیم به کمک بچه‌ها رفتیم و نهایتا به همراه شهید یوسف‌الهی سوار قایق شدیم از نهر علیشیر رفتیم که از اروند عبور کنیم و به طرف شهر فاو برویم. فقط یکی از کرامات شهید یوسف‌الهی را می‌گویم، زمانی که از اروند عبور می‌کردیم این شهید وسط قایق گفت بچه‌ها چه بویی استشمام می‌کنید، یکی می‌گفت، باروت، یکی باتلاق و شیمیایی اما ایشان گفت نه بیشتر استشمام کنید و گفت، من بوی شهادت را استشمام می‌کنم ما که این صحبت را شنیدیم تعجب کردیم، وقتی از قایق پیاده شدیم آن طرف یکی پس از دیگری حال ما به هم خورد یکی پس از دیگری و ما را به اهواز اعزام کردند که حسین یوسف‌الهی به تهران اعزام شد و در بیمارستان به شهادت رسید. ماجرای خبر شهادت حاج‌حسین بادپا در بیت‌الزهراء حسین یوسف‌الهی در والفجر هشت به حسین بادپا گفت، حسین این خطایی که شما انجام دادی شهید نمی‌شوی، خطایش این بود که لب آب باید عملکرد شب و جزر و مد آب را در یک جدول می‌نوشت، حسین بادپا لب اروند بود و حسین یوسف‌الهی در قرارگاه لشکر ۱۷۰ کیلومتر عقب‌تر. حسین بادپا تا ساعت ۱۲ جدول را پر می‌کند و بعد از ساعت ۱۲ به خواب می‌رود و بعد جدول را مطابق قبل از ۱۲ پر می‌کند اما حسین یوسف‌الهی در قرارگاه به او الهام می‌شود و وقتی به منطقه می‌آید به شهید بادپا می‌گوید: شما بعد از ساعت ۱۲ آنچه را نوشتی واقعیت ندارد. سال‌های سال حسین بادپا دنبال این موضوع دوید تا اینکه سرانجامش رسید به سوریه؛ از همسر و پدر و مادرش مجوز گرفت و آمد به قنات ملک و در مسجد قنات ملک از حاج‌قاسم طلب کرد برای سوریه و مجوز را گرفت. حاج‌قاسم خطاب به حسین بادپا گفت، فکر نکن شهید می‌شوی شما می‌روی و زخمی می‌شوی، حسین رفت، سوریه زخمی شد و تیر بالای قلبش خورد؛ آمد بیمارستان فاطمه زهرا، با حاج‌قاسم به ملاقاتش رفتیم و حاج‌قاسم باز هم گفت: حسین من گفتم شما شهید نمی‌شوی و زخمی می‌شوی. حاج‌حسین هنوز بهبودی کامل نداشت دوباره به سوریه رفت، دوباره برگشت، در مراسم فاطمیه در بیت‌الزهرا بود که حسین بادپا گوشه بیت‌الزهرا به همراه یکی از شهدای دیگر به اسم سیدابراهیم از نیروهای ویژه حاج‌قاسم در سوریه نشسته بود، مراسم تمام شد. حاج‌قاسم گفت: برو به حسین و سیدابراهیم بگو کارشان دارم با این دو نفر صحبت‌هایش را کرد و به من گفت به رضا فرزند حسین بگو بیاید و دوربین خودش را هم بیاورد، زمانی که آمد حاج‌قاسم گفت، از این دو نفر عکس بگیر و بعد گفت این دو نفر شهید می‌شوند. حسین بادپا را در آغوش گرفتم و حال و هوای جبهه را ایجاد کردم و رفت و شهید شد، نحوه شهادت ایشان هم به این شکل بود که شب شبیخون زده بودند به داعشی‌ها و صبح طلوع آفتاب نیروهای کمکی که قرار بود برسند، نرسیده بودند و مجبور شده بودند عقب‌نشینی کنند. مجروحانی جا مانده بودند که یک نفربر فرستادند و حسین بادپا اول مجروحان را سوار می‌کند که لحظه آخر زمانی که بچه‌ها را سوار کرده هر چه اصرار کردند خودت سوار بشو، گفته اول بچه‌ها و لحظه آخر دست خودش را رها کرده و گفته بود بچه‌ها را ببرید که تیرهای بعدی حسین را شهید کرده بود. حاج‌قاسم در کرمان گفت، به والله قسم هر چه می‌خواستم نگهش دارم، مثل یک ماهی حسین از دست من سر می‌خورد. خواسته زنی با حجاب نامناسب از حاج‌قاسم برای نجات حاج‌قاسم وقتی در گلزار شهدای کرمان قدم می‌زد یک خانمی که حجاب مناسبی نداشت، می‌خواست نزدیکش شود که ما ممانعت کردیم بعد حاج‌قاسم متوجه شد و ما را صدا کرد و گفت، خانم چه می‌گوید، گفتیم می‌خواهد شما را ببیند گفت از او عذرخواهی کنید و بگویید کارم تمام شد چشم! و این خانم همان‌طور گریه می‌کرد. بعد از اینکه زیارت تمام شد به حسینیه رفتیم و حاج‌قاسم گفت، به آن خانم بگو بیاید وقتی رسید نزد حاج‌قاسم به ایشان گفت، یک جمله‌ای برای من بنویسید که این جمله دنیا و آخرت مرا نجات دهد. حاج‌قاسم گفت به شرطی برایت می‌نویسم که اینجا باز نکنی و خانم از پله‌های حسینیه که پایین رفت، نشست و ناخودآگاه باز کرد و جمله را خواند و شروع به گریه کردن کرد. در همین وضعیت یک خانم باحجاب آمد و فرصتی نبود که با حاج قاسم دیدار کند، زمانی که وارد ماشین آمدیم به حاج قاسم گفتم آن خانم را آنطور تحویل گرفتی و این خانم را …، ایشان گفت، هنر ما این است که آنها را به طرف خودمان بیاوریم اینها از خودمان هستند. تنها فرمانده‌ای که با همرزمانش دیدار داشت تنها فرمانده‌ای که بعد از دوران دفاع مقدس سالی دو دفعه با بچه‌های همرزم خود دیدار داشت حاج‌قاسم بود در دهه فاطمیه و یک شب هم در روزهای ماه مبارک رمضان همه را جمع و احوال‌پرسی می‌کرد و جویای حال همه می‌شد و اگر مشکلی داشتند حل می‌کرد. حاج‌قاسم سلیمانی تنها فرمانده دوران دفاع مقدس که در تمام زمینه‌ها موفق بود. انبار انگشتر حاج‌قاسم در بیت‌الزهرا (س) مراسم روضه‌خوانی بود یک نوجوانی آمد و عقب ایستاد و به حاج‌قاسم نگاه می‌کرد و اشک در چشمانش حلقه زد و روی گونه‌هایش می‌ریخت، حاج‌قاسم متوجه شد و گفت، برو بپرس چه شده است؟ رفتم و از او پرسیدم، گفت: می‌خواهم بروم پیش حاج‌قاسم، گفتم الان شلوغ است، به خواست حاج‌قاسم بعد از مراسم این نوجوان ۱۲ ساله ماند و آمد کنار ایشان و عکس گرفت و کنارش شام هم خورد و گفت: انگشتر هم می‌خواهم. انبار انگشتر حاج‌قاسم، شهید پورجعفری بود هر جایی که می‌رفتیم احساس می‌کرد نیاز هست از حسین پورجعفری انگشتر می‌گرفتیم، جوان انگشتر را هم از حاج‌قاسم گرفت و گفت از شما خواهش دارم هر سال که اینجا مراسم هست من اینجا خادم باشم و از آن سال به بعد آن نوجوان هر سال می‌آمد. چند روز پیش او را سر مزار حاج قاسم دیدم، بسیار مشهود بود که هنوز در خط همان دیدگاه و اثراتی که از اوج محبت و دوستی و علاقه به حاج‌قاسم دارد سیر می‌کند. حاج‌قاسم دو چهره داشت زمانی که به دشمن نگاه می‌کرد و نفرت داشت ابروی سمت چپش بالا بود و زمانی که به فرزند شهیدی می‌رسید با لبخند ملیحی به او می‌نگریست. زمانی که به قنات‌ملک می‌رفتیم همراه ایشان در زادگاهش در محله قدم می‌زدیم، قسم خورد اگر مقام معظم رهبری مسئولیت را از روی دوش من بردارند فردای آن روز به قنات‌ملک می‌آیم و ادامه‌دهنده راه پدرم می‌شوم. یک روز شتاب‌زده از سوریه آمد و گفت، برویم قنات‌ملک. زمانی که رسیدیم، صبح پدرش را به حمام برد و استحمام کرد و یک زیلو انداخت و یک بوسه بر پیشانی پدرش زد و گفت تمام دلخوشی من این بود از راه دور بیایم و این زیارت را داشته باشم. اصرار عجیب حاج‌قاسم برای ماندن و شهدایی که غبطه خواهند خورد در ماشین نشسته بودیم خیلی به حاج‌قاسم اصرار می‌کردم ما را هم ببر سوریه، گفت، عزیزان خودتان را حفظ کنید، در خط ولایت خود را نگه دارید، در آینده نزدیک اسلام نیاز مبرم به شما پیدا خواهد کرد که شهدا غبطه می‌خورند که چرا نمی‌توانند بیایند و کمک کنند. به همراه بچه‌های لشکر میهمانش بودیم، آنجا گفت، تمام علما جمع شوند یک‌طرف و مقام معظم رهبری یک‌طرف باشند به من بگویند انتخاب کن من ایشان را انتخاب می‌کنم، ما که نزدیک ۳۷ سال در تمام دوره‌ها با ایشان بودیم نتوانستیم متوجه شویم ایشان چپی هست یا راستی و فقط خط قرمزش ولایت بود. به همراه حاج‌قاسم با این محبت و جایگاه به بیت‌الزهرا (س) رسیدیم، گفت: در را ببندید کاپشنش را درآورد و یک تی برداشت و رفت شروع به نظافت سرویس‌های بهداشتی کرد. هر چه گفتیم شما انجام ندهید. گفت: من خادم و خدمتگزارم، من برای مردم زحمت می‌کشم و کار می‌کنم و هیچ منت و طلبی از هیچ رده‌ای نداشت. خیلی نامه‌ها برای حاج قاسم می‌آمد و همه را باز می‌کرد و می‌خواند اما در طول عمرش بابت اشتغال فرزندانش به هیچ‌کس اصراری نکرد در حالی که همواره جوابگوی مردم بود. انتهای پیام / ۳۳۸۸ / ق / و
به گزارش خبرگزاری فارس از یاسوج حجت‌الاسلام والمسلمین صفدر پناهی مدیر حوزه‌های علمیه استان کهگیلویه و بویراحمد در پیامی درگذشت علامه مصباح یزدی را تسلیت گفت. در متن این پیام آمده است: ارتحال عالم ربانی مجاهد فی‌سبیل الله و متفکر تاثیرگذار حضرت آیه الله محمدتقی مصباح یزدی را به محضر شریف حضرت بقیه الله الاعظم، مقام معظم رهبری و امت اسلامی و حوزه‌های علمیه تسلیت وتعزیت عرض می‌کنیم. این عالم ربانی پس از پیروزی انقلاب اسلامی به درستی تشخیص داد جهت خدمت به حوزه و نظام اسلامی بیشتر در سنگرعلم و پژوهش فعالیت نماید لذا به موازات حضور در جایگاه‌های معنوی و تاثیرگزار همانند شورای انقلاب فرهنگی و مجلس خبرگان اقدام به تاسیس موسسه‌ای آموزش عالی به نام امام خمینی کرد و با پرورش نخبگانی که کادرسازی بسیاری خوبی برای حوزه و نظام اسلامی است منشا خدمت فراوان شد. این شخصیت علاوه بر فقاهت و فلسفه، در عرفان و سیر و سلوک الی الله سرآمد بود بسیار وارسته و ساده‌زیست بود. از جمله خصوصیات این عالم ربانی روحیه انقلابی و داشتن بصیرت مثال زدنی بود وی همواره در کنار امامین انقلاب مثل یک سرباز کاملا مطیع و در صحنه بود و هر وقت نیاز بود همانند عمار در مقابل دشمنان آنها می‌ایستاد و مبانی کاملا استدلالی و منطقی در زدودن انحرافات تلاش می‌کرد. در این پیام آمده است: وظیفه ما حوزویان تاسی به این بزرگان در شناخت انحرافات، مسلح شدن به سلاح علم در مبارزه با منحرفین و نهایتا داشتن روحیه انقلابی و بصیرت در حمایت از انقلاب اسلامی و رهبر عزیزمان است. این ارتحال در آستانه شهادت سردار آسمانی حاج قاسم سلیمانی دلهای ما را شکست و همه را متاثر و متالم کرد. انتهای پیام / ۸۲۰۲۴
به گزارش گروه بین‌الملل خبرگزاری فارس، سخنگوی رسانه‌ای کمیته‌های مقاومت فلسطین تاکید کرد که استفاده مقاومت فلسطین از موشک کورنت در غزه محاسبات رژیم اشغالگر صهیونیستی را تغییر داده است. به گزارش پایگاه خبری العهد، «محمد البریم» سخنگوی رسانه‌ای کمیته‌های مقاومت فلسطین با اشاره به نخستین رزمایش مشترک گروه‌های مقاومت که روز سه‌شنبه گذشته در غزه برگزار شد، گفت: مقاومت فلسطین با تمام توانایی‌های خود در اتاق عملیات متحد شد تا یک پیام قدرت را به دشمن صهیونیستی بفرستد. او افزود: وقتی‌که مقاومت در غزه از موشک‌های کورنت استفاده کرد، محاسبات رژیم اشغالگر تغییر کرد. دبیرکل حزب‌الله لبنان در سخنان اخیر خود برای نخستین بار به نحوه دست‌یابی مقاومت حزب‌الله و حماس به موشک‌های کورنت روس در جنگ با رژیم صهیونیستی اشاره کرد و گفت که وزارت دفاع سوریه این موشک‌ها را با پول خود خرید و حزب‌الله از آن در نبرد با صهیونیست‌ها استفاده کرد. به گفته او، شهید سلیمانی از جمله کسانی بود که خواستار تحویل این موشک‌ها به گروه‌های مقاومت در غزه بود و در حمایت از گروه‌های مقاومت هرگز کوتاهی نداشت. سید حسن نصرالله گفت که بشار الاسد، رئیس‌جمهور سوریه شخصا با خرید و ارسال این موشک‌های ساخت روسیه به حماس و جنبش جهاد اسلامی فلسطین در غزه موافقت کرد. انتهای پیام /.
به گزارش خبرگزاری فارس از سیرجان، مریم جهان‌نجاتی پس از کسب پیروزی پر گل مقابل قشقایی شیراز گفت: بازی امروز مقابل قشقایی از بازی‌های هفته اول بود که به‌دلیل عدم آمادگی تیم قشقایی به تعویق افتاد و امروز شاهد بازی خوبی بودیم، تیم ما موقعیت‌های زیادی داشت که فقط توانستیم ۱۱ گل به ثمر برسانیم. سرمربی تیم فوتبال بانوان شهرداری سیرجان در مورد تیم قشقایی شیراز گفت: تیم قشقایی تیم نوپایی است و می‌دانستیم بازی راحتی داریم و پیروز این بازی هستیم و در ادامه راه برایشان آرزوی موفقیت دارم. وی در مورد عملکرد بازیکنان خود گفت: بچه‌ها بازی خیلی خوبی از خودشان نشان دادند که باید در دور برگشت هم به همین صورت بازی کنیم، ضمن اینکه افسانه با چترنور ۱۱ گل زده و شبنم بهشت هم با ۸ گل زده در صدر جدول گلزنان قرار گرفتند. جهان‌نجاتی خاطرنشان کرد: بر این اعتقاد هستم که بازی دادن به جوانان سطح کیفیت بازی‌شان را بالاتر می‌برد و جوان‌های تیم واقعا در حد عالی ظاهر شدند و از بازی‌شان رضایت دارم، در دور برگشت مسابقات باید با همین آمادگی در مسابقات شرکت کنیم. به گزارش فارس، تیم شهرداری سیرجان تمامی بازی‌های مرحله رفت گروهی را با پیروزی پشت سر گذاشته و در صدر جدول گروه خود قرار دارد. انتهای پیام / ۳۳۸۸ / ب
به گزارش گروه بین‌الملل خبرگزاری فارس، «ایرج مسجدی»، سفیر جمهوری اسلامی ایران در بغداد در مراسم سالگرد شهادت شهیدان مقاومت شرکت کرد. به گزارش اداره اطلاع‌رسانی سازمان الحشد الشعبی عراق، مسجدی طی این مراسم ضمن قرائت فاتحه‌ای، برای شهید «ابومهدی المهندس»، جانشین رئیس سازمان الحشد الشعبی عراق و هم‌رزمان او ادای احترام کرد. آمریکا سال پیش در اقدامی تروریستی سپهبد حاج قاسم سلیمانی، فرمانده نیروی قدس سپاه و ابومهدی المهندس، جانشین رئیس الحشد الشعبی را به همراه نیروهای همراه آن دو در نزدیکی فرودگاه بغداد هدف قرار داد و به شهادت رساند. پارلمان عراق در واکنش به این اقدام، طرح اخراج نظامیان آمریکا از این کشور را به تصویب رساند. انتهای پیام /.
به گزارش خبرنگار پارلمانی خبرگزاری فارس، محمدباقر قالیباف رئیس مجلس در راستای نظارت می‌دانی مجلس شورای اسلامی و پیگیری واریز یارانه ۱۲۰ هزار تومانی که مجلس مصوب کرده بود، شب گذشته با حضور در منطقه ۱۲ شهرداری تهران با برخی اهلی محله امام‌زاده یحیی گفت‌وگو کرد. قالیباف در این نظارت می‌دانی با حضور در منازل برخی اهالی محله امام‌زاده یحیی که از اقشار بدون درآمد و آسیب‌پذیر هستند، از نزدیک در جریان مسائل و مشکلات مردم قرار گرفت. از جمله موضوعاتی که رئیس مجلس در این نظارت می‌دانی در تهران پیگیری کرد، واریز یارانه ۱۲۰ هزار تومانی مصوب مجلس بود که در بهره‌مندی از این کمک‌ها پاسخ این خانواده‌ها منفی بود. در این بازدید می‌دانی خانواده‌هایی که در این محله زندگی می‌کنند و برخی از آن‌ها حتی تحت پوشش کمیته امداد امام خمینی قرار دارند، به قالیباف اعلام کردند که فقط یارانه ۴۵ هزار و ۵۰۰ تومانی را دریافت می‌کنند و نه‌تنها یارانه ۱۲۰ هزار تومانی اخیر که مصوبه مجلس است بلکه حتی یارانه معیشتی که سال گذشته و پس از افزایش قیمت بنزین بنا بود به خانواده‌های ایرانی پرداخت شوند را نیز دریافت نمی‌کنند. از جمله زن و شوهر مسن یا زن سرپرست خانوار از کار افتاده و نیز خانواده‌های دیگری که به نظر می‌رسد تنها ممر درامد و زندگی آن‌ها یارانه‌های پرداختی است اما به رئیس مجلس و نماینده مردم تهران در مجلس گفتند که دولت فقط یارانه ۴۵ هزار و پانصد تومانی را برای شان واریز می‌کند و در این بین اقساط وام یک‌میلیون تومانی مربوط به شرایط کرونایی را نیز از این یارانه کسر می‌شود. در پایان این نظارت می‌دانی قالیباف تاکید کرد که باید این مسأله بررسی شود و مشخص شود که چه تعداد از افراد مشمول و به چه دلیل دچار این مشکل هستند و مجلس شورای اسلامی این اتفاق و عدم پرداخت یارانه ۱۲۰ هزار تومانی به مردمی که این مصوبه برای بهره‌مندی آن‌ها تصویب‌شده است را پیگیری خواهد کرد. وی در پایان تصریح کرد دلیل اینکه همیشه تاکید می‌شود باید امور از نزدیک و تا آخرین مرحله پیگیری کرد همین است تا اشکالات کار مشخص شود بنابراین هیچگاه نمی‌شود به گزارش‌های ارسالی بسنده کرد. انتهای پیام /
به گزارش خبرگزاری فارس از رشت، سید علی آقازاده عصر امروز به مناسبت روز رشت برای قدردانی از پاکبانان شریف و زحمت‌کش شهر رشت با آن‌ها دیدار و گفت‌وگو کرد. سید علی آقازاده در این دیدار با قدردانی از تلاش ارزشمند پاکبانان شهر رشت اظهار کرد: نقش ارزشمند پاکبانان عزیز در سلامت شهری شهروندان اگرچه گمنام مانده اما بر کسی پوشیده نیست و همه شهروندان واقف به تلاش مؤثر این قشر زحمتکش در سلامت شهری هستند. وی با بیان اینکه مسؤولان باید خود را در برابر مردم خادم بدانند و برای اقشار مختلف اجتماعی تلاش کنند، گفت: بهبود وضعیت شغلی پاکبانان عزیز و ایجاد زمینه‌های رفاه بیشتر برای این قشر ارزشمند یکی از دغدغه‌های وی بوده و برای بهبود وضعیت و امنیت شغلی این عزیزان از هیچ تلاشی دریغ نمی‌کند. نماینده مردم رشت در مجلس شورای اسلامی با بیان اینکه زیبایی شهر رشت به پاکیزگی آن مربوط می‌شود که به همت پاکبانان عزیز میسر می‌گردد، افزود: به مناسبت روز رشت، بر خود واجب دیدم تا از خادمان گمنام و ارزشمند شهر رشت که نقش بی‌نظیری در پاکیزگی آن دارند تقدیر و تشکر کنم. آقازاده با اشاره به جایگاه کارگران در دین مبین اسلام بیان کرد: پیامبر عظیم الشان اسلام (ص) بوسه زدن بر دست کارگران را متذکر می‌شود که این نشان از جایگاه والا و ارزشمند و بی‌نظیر قشر زحمتکشی است که در گمنامی تلاش مثال‌زدنی دارند. نماینده مردم رشت در مجلس شورای اسلامی با تأکید بر اینکه مردم خود را مدیون زحمات پاکبانان عزیز می‌دانند، تصریح کرد: پاکبانان به‌نوعی در خط مقدم جامعه هستند زیرا با خطرات فراوانی دسته و پنجه نرم می‌کنند اما جانانه و عاشقانه در میدان حاضر بوده تا با پاکیزگی شهر، خاطر مردم آرام و جامعه شکل زیبایی به خود بگیرد. وی با اشاره به‌سختی و جایگاه کار مشخص پاکبانان در خدمات شهری خاطرنشان کرد: باید به حال مسؤولان و متولیان این عزیزان تأسف خورد که با بی‌توجهی به این قشر زحمت‌کش، نسبت به حقوق و وضعیت مالی این عزیزان بی‌توجه هستند. عضو کمیسیون امنیت ملی مجلس شورای اسلامی با ابراز تأسف از اینکه در این سال‌ها مسؤولان تنها تماشاچی مشکلات این قشر بودند، تصریح کرد: پیگیری رسیدگی به مطالبات این قشر زحمت‌کش قطعا در دستور کار قرار خواهد گرفت تا به بحث بیمه، اضافه‌کار و سختی کار این عزیزان توجه ویژه صورت بگیرد. آقازاده با ابراز امیدواری از بهبود وضعیت و امنیت شغلی پاکبانان شریف و زحمتکش رشت افزود: البته شهرداری در پرداخت حقوق و ساعات کاری این پاکبانان در چند ماه اخیر اقداماتی انجام داده که قابل‌تقدیر است اما کافی نیست و باید به‌طورجدی رفع مشکلات این عزیزان را در دستور کار قرار دهد. به گزارش فارس، تعدادی از پاکبان شریف و زحمت‌کش که به نمایندگی از قشر عظیم پاکبان شهرستان رشت در این دیدار حاضر بودند به موضوعاتی مانند حقوق کم، مشکلات بیمه‌ای، دریافتی پایین بعد از بازنشستگی، عدم توجه ساختار بیمه‌ای به سختی‌کار و نبود خدمات رفاهی متداول ادارات اشاره‌کرده و خواستار پیگیری جدی نمایندگان رشت شدند. انتهای پیام / ۸۴۰۰۸
به گزارش خبرگزاری فارس از همدان، حجت‌الاسلام محمدباقر برقراری امشب در مراسم اولین سالگرد شهادت شهید حاج قاسم سلیمانی در حسینیه امام (ره) همدان به ابعاد شخصیتی شهیدسلیمانی پرداخت و مهمترین آنها را در جهاد مخلصانه، عشق به شهادت، افشاگر اسلام دروغین داعش، مقابله با دشمن در خط مقدم عنوان کرد و اظهار داشت: همین خصوصیات باعث شد ایشان به عنوان شهید شاخص جهان اسلام و سردار مقاومت شناخته شود. وی با بیان اینکه تمام فداکاری و مقاومت سردار سلیمانی در پرتو نور اخلاص او رقم خورد گفت: کار برای رضای خدا نیز به سردار و کار او برکت داد و محبت او را در دل همه نشاند تا جایی که حتی ژنرال آمریکایی با وجود اذعان به دشمنی با او، آرزوی دیدار با ایشان را داشت. امام جمعه ملایر با اشاره به عشق سردار به شهادت و پیوستن به یاران شهیدش افزود: وقتی به او گفته بودند که برای ریاست جمهوری نامزد شوید، پاسخ داده بودند که من نامزد گلوله و شهادت هستم، او مانند اولیای الهی ذره‌ای از مرگ هراس نداشت و زمینه شهادت در وجود ایشان مهیا شده بود اما شرط شهید شدن، شهید بودن است. وی با بیان اینکه مکتب سردار سلیمانی مکتب انسان‌سازی، مقاومت، قوی شدن، پیشرفت و رشد درونی است اظهار کرد: تمام آمران و قاتلان این مرد بزرگ و الهی باید خوف این را داشته باشند که دست غیب الهی از آنها انتقام بگیرد. برقراری با اشاره به اینکه این مرد الهی و بزرگ با مقاومت و ایستادگی محور مقاومت را در منطقه شکل داد و آن را بیمه کرد اظهار کرد: سردار سلیمانی خاورمیانه جدید را با محور مقاومت ایجاد و تثبیت کرد. وی با تأکید بر اینکه امروز منطقه ما منطقه مقاومت است و برای غاصبان و بیگانگان ناامن خواهد بود اضافه کرد: سیر قطع پای کسانی که دستشان به خون سردار عزیز ما آلوده‌شده از منطقه آغاز شده است. امام جمعه ملایر با اشاره به افشای چهره واقعی اسلام قلابی داعش توسط سردار سلیمانی گفت: ایشان با تلاش و مجاهدت چهره اسلام ناب محمدی را نشان داد و در عمل ثابت کرد که اسلام واقعی با اسلام آمریکایی که نماد منطقه‌ای آن اسلام داعش بود، هیچ سنخیتی ندارد. وی با اشاره به قسم سردار سلیمانی مبنی بر اینکه تنها شئون عاقبت به خیری در حمایت و تبعیت از رهبر معظم انقلاب است اظهار کرد: سخنان ماندگار سردار در سال ۹۷ در همدان از مصادیق صدق گفتار ایشان بود که فرمودند «ما ملت شهادتیم، ما ملت امام حسینیم». انتهای پیام / ۳۱۴۰ /
به گزارش خبرگزاری فارس از شیراز، مجتبی پارسایی با اعلام این خبر در نشست بصیرتی ۹ دی گفت: در راستای عمل به فرمایشات رهبر فرزانه انقلاب در خصوص مواسات و کمک مومنانه و با تاسی از سیره و اخلاق سردار دل‌ها درک مک رسانی به جامعه، شرکت توزیع نیروی برق استان فارس با بهره‌گیری از ظرفیت بسیج، رزمایش «مرد میدان» را به مرحله اجرا در خواهد آورد. وی در تشریح این رزمایش گفت: در این رزمایش که با همکاری بیش از ۳۰ گروه و تعداد ۳۰۰ نیروی بسیجی در سراسر استان برگزار می‌شود، آن دسته از مشترکان برق خانگی که می‌توانند بر اساس طرح ملی «برق امید» از مزیت تخفیف کامل هزینه برق مصرفی برخوردار شوند، شناسایی و پس از مراجعه به درب منزل آنان راهنمایی لازم ارائه خواهد شد. پارسایی ادامه داد: در موارد متعدد دیده‌شده است که مشترکان بخش خانگی در سطح استان مشمول تخفیف‌های برق امید هستند اما اطلاعی از این مورد نداشته ویا با ایجاد تغییرات جزیی در مصرف برق خود می‌توانند مشمول این طرح گردند ولی برای تعویض وسایل برقی پرمصرف خود با مشکل اقتصادی روبرو هستند که با انجام این رزمایش و اطلاع‌رسانی دقیق، این گروه از مشترکان در سطح استان شناسایی و به استناد تفاهم‌نامه مبادله شده با بانک قرض‌الحسنه «مهر ایران» به بانک مرتبط جهت دریافت تسهیلات لوازم خانگی کم‌مصرف ایرانی معرفی می‌شوند. فرمانده پایگاه مقاومت بسیج شرکت توزیع نیروی برق فارس یادآور شد: پس از معرفی به بانک نیز ممیزی‌هایی صورت می‌گیرد تا نسبت به دریافت تسهیلات وتعویض وسائل پر مصرف برقی اطمینان حاصل شود. وی پیش‌بینی کرد پس از برگزاری این رزمایش و با همکاری مشترکان بتوان علاوه بر صرفه‌جویی در مصرف انرژی برق، بنابر فرمایشات مقام معظم رهبری در راستای کمک‌های مومنانه در حدود ۲۰ میلیارد ریال ارزش افزوده جهت مشترکان برق خانگی ایجاد گردد. پارسایی خاطرنشان کرد: همچنین در این طرح با تشویق خرید کالای ایرانی و فراهم نمودن شرایط خرید آن در سال جهش تولید، کمک شایانی به تولیدکنندگان داخلی نیز صورت پذیرد. در ادامه این نشست، فرمانده بسیج ادارات استان فارس نیز طی سخنانی فرارسیدن سالروز حماسه سترگ و به‌یادماندنی یوم‌الله ۹ دی، روز بصیرت و میثاق امت با ولایت را گرامی داشت. جواد قناعتی، یوم‌الله ۹ دی را روز بصیرت و روزی پر افتخار برای مردم ولایتمدار در دفاع از ارزشهای نظام اسلامی عنوان کرد. وی با گرامیداشت اولین سالگرد شهادت سردار رشید اسلام شهید سپهبد حاج «قاسم سلیمانی» اظهار داشت: سردار سلیمانی به گروه یا قشر خاصی تعلق نداشت و تمام مردم در هر سن، گروه و موقعیتی که بودند، دلبستگی خاصی به این شخصیت والامقام داشتند، به طوری که هم‌اکنون و پس از شهادت نیز نام وخاطره ایشان در دل‌های همگان جاری است و به نیکی یاد می‌شود. انتهای پیام / س
به گزارش خبرگزاری فارس از مشهد، هم‌زمان با فرارسیدن اولین سالگرد شهادت سردار دل‌ها، سپهبد شهید حاج قاسم سلیمانی از بزرگ‌ترین دیوارنگاره شرق کشور منقش به تمثال و نشان خادم الرضایی سپهبد شهید حاج قاسم سلیمانی در میدان جانباز مشهد رونمایی شد. این دیوارنگاره که بیش از هزار و ۲۰۰ مترمربع مساحت دارد به همت جمعی از خیران فرهنگی و دوست داران شهید حاج قاسم سلیمانی طراحی و تهیه و برای نصب آن بیش از ۱۲ ساعت زمان صرف شده است. انتهای پیام / ۷۰۰۴۲ / و
به گزارش حوزه سیاسی خبرگزاری فارس، علی لاریجانی رئیس سابق مجلس شورای اسلامی با صدور پیامی، رحلت فیلسوف گرانقدر و متفکر ارزشمند، آیت‌الله محمدتقی مصباح یزدی را تسلیت گفت. متن پیام لاریجانی به این شرح است: انا لله و انا الیه راجعون رحلت فیلسوف گرانقدر و متفکر ارزشمند، آیت‌الله آقای حاج شیخ محمدتقی مصباح یزدی، مایه تاسف و تالم گردید. آن عالم بزرگوار در طول عمر پر برکت خود در وادی تألیف، تحقیق و تعلیم گام‌هایی ارزنده برداشتند و آثار علمی با ارزشی پدید آوردند. نگاه فلسفی ایشان به مسائل اسلامی، در شمار حسنات علمی و فکری دوران حاضر است. این‏جانب ضمن تسلیت این ضایعه به حضرت ولی‌عصر (عج)، مقام معظم رهبری، حوزه‌های علمیه، جامعه‏ علمی کشور و مخصوصا به بازماندگان ارجمند ایشان، رحمت و مغفرت الهی را برای آن عالم بزرگوار مسألت می‏ نمایم. انتهای پیام /
به گزارش خبرگزاری فارس از یاسوج؛ آیت‌الله سید نصیر حسینی نماینده ولی‌فقیه در کهگیلویه و بویراحمد به همراه دکتر حسین کلانتری استاندار پیام مشترکی به مناسبت سالگرد شهاد ت سردار حاج قاسم سلیمانی صادر کردند. در این پیام آمده است: شهادت سردار سلیمانی یک حادثه تاریخی است، یک حادثه‌ی معمولی نیست که از یاد تاریخ برود؛ این در تاریخ ثبت شد به عنوان یک نقطه‌ی روشن و (شهید سلیمانی)، هم قهرمان ملت ایران شد و هم قهرمان امت اسلامی شد؛ این نکته‌ی اساسی است. (مقام معظم رهبری) در ادامه پیام آمده است: حاج قاسم سلیمانی پس از سال‌ها مجاهدت در شکل‌گیری انقلاب اسلامی و هشت سال دفاع مقدس و پس از آن به عنوان مؤثرترین فرد مبارز با عناصر تروریسم در منطقه و جهان و نمادی بارز از ولایتمداری، عزت، غیرت، اخلاص، استکبار ستیزی، دفاع از مظلوم و وطن‌دوستی شناخته‌شده بود، از این رو تمام آزادی‌خواهان جهان او را مدافع ملت‌ها و حافظ آرامش و امنیت در منطقه می‌دانستند. در ادامه این پیام آمده است: به یقین پرچمی که سردار حاج قاسم سلیمانی و همرزمان شهیدشان در حمایت از مظلومان و مبارزه با استکبار جهانی برافراشته است، به حول قوه الهی با قوت و قدرت بیشتری در اهتزاز باقی خواهد ماند و درخت تنومند مقاومت و مبارزه با استکبار جهانی در سایه خون این شهید عزیز مستحکم‌تر شده و هر قطره خون حاج قاسم، در رگ‌های هزاران جوان مؤمن و انقلابی این مرز و بوم می‌جوشد. در ادامه این پیام آمده است: تفکر سردار دلها هر روز در دل و ذهن مردم افزون می‌شود و دشمن خبیث و جنایتکار باید بداند که با اقدام تروریستی دولتی و به شهادت رساندن سردار سلیمانی‌ها، هزاران سردار سلیمانی دیگر وارد میدان خواهد شد انسجام و وحدت مثال زدنی ملت ایران پس از شهادت سردار دلها کام دشمن را به شدت تلخ کرد. اینک یک سال از آن جنایت بزرگ و تاریخی گذشته و دل‌های عاشقان سردار سلیمانی همچنان بی‌تاب و محزون است. نماینده ولی‌فقیه و استاندار در این پیام آورده‌ا‌ند: بر خویش فرض می‌دانیم اولین سالگرد شهادت شهید بین‌المللی ایران و جهان اسلام مرد میدان، فرمانده همیشه پیروز سپاه قدس، سپهبد پاسدار حاج قاسم سلیمانی و ابومهدی المهندس و یاران شهیدشان توسط نیروهای جنایتکار آمریکا را به محضر فرماندهی معظم کل قوا مقام معظم رهبری، خانواده‌های مکرم شهیدان، همرزمان داغدارشان و ملت شریف و بزرگ ایران بویژه مردم سلحشور و شهید پرور استان کهگیلویه و بویراحمد و همه دوستدارانشان تبریک و تسلیت عرض نماییم. انتهای پیام / ۸۲۰۰۹
به گزارش گروه بین‌الملل خبرگزاری فارس، پایگاه اطلاع‌رسانی «مقاومت اسلامی نجباء» در تلگرام به پیام «الشیخ خالد الملا» رئیس شورای علمای اهل سنت عراق در سالگرد شهادت سردار «قاسم سلیمانی» و «ابو مهدی المهندس» اشاره کرد. شلخ خالد الملا در این پیام توییتری خود نوشت: «برای اینکه انسان از عاقبت شهیدان سلیمانی و المهندس برخوردار شود، نیازمند توفیق الهی است در اولین سالگرد شهادشان، همچنان در قلب ما جای دارند.» در آستانه سالگرد شهادت سردار سرلشگر «قاسم سلیمانی» مقامات کشورهای مختلف پیام‌های مختلفی را ارسال کرده‌اند. «هشام شرف» وزیر خارجه دولت نجات ملی یمن در گفت‌و‌گو با خبرگزاری فارس تأکید کرد که سردار شهید حاج قاسم سلیمانی مکتب و روش زندگی و عملی است که جوانان مسلمان در راستای خدمت به مردمشان و برای در اولویت قرار دادن مصحلت آنها از آن پیروی خواهند کرد. (جزئیات بیشتر) «زیاد النخاله» دبیرکل جنبش جهاد اسلامی فلسطین، امروز (جمعه) در سخنانی به مناسبت اولین سالگرد شهادت سپهبد قاسم سلیمانی در دانشگاه تهران، گفت که شهید سلیمانی مجاهد بین‌المللی و شهید راه قدس بود. (جزئیات بیشتر) «احمد بدر الدین حسون» مفتی سوریه نیز در سالگرد شهادت سردار سلیمانی گفت که «ایران فرزندان خود را اعزام می‌کند تا برای دفاع از قبله نخست ما، با عربها هم‌خون شوند و پیام حاج قاسم این بود که مذاهب و فرقه‌ها مانع از آن نخواهد شد که بهترین امت در میان جهانیان باشیم.» (جزئیات بیشتر) فالح الفیاض رئیس سازمان الحشد الشعبی عراق امروز جمعه در مراسم اولین سالگرد شهادت سردار سپهبد قاسم سلیمانی فرمانده شهید نیروی قدس سپاه پاسداران و ابومهدی المهندس معاون شهید نیروهای مردمی عراق که در دانشگاه تهران برگزار شد، گفت: ما عزادار فرمانده قاسم سلیمانی هستیم؛ میهمان فقید ما در سرزمین عراق به شهادت رسید. (جزئیات بیشتر) انتهای پیام /.
به گزارش خبرگزاری فارس، پپ گواردیولا برای رویارویی دو روز دیگر مقابل چلسی در رقابت‌های لیگ برتر نمی‌تواند از ۵ بازیکن اصلی خود استفاده کند. علت این امر مثبت بودن تست کرونای این نفرات از سیتیزن‌ها اعلام‌شده است. در این مورد پپ گواردیولا گفت:۵ بازیکن ما ۱۰ روز است که کاملا ایزوله هستند. بعد از نخستین تست‌ها، ویروس در دو بازیکن ما یافت شد. در سری بعد تستی که گرفته شد، ۳ بازیکن دیگر نیز مثبت بودند. در این ارتباط سرمربی اسپانیایی نام بازیکنان کرونایی تیمش را بر زبان نیاورد. اما اکنون مشخص است که در تست اولیه کایل واکر و گابریل ژسوس کرونا گرفته بودند. انتهای پیام / ش
به گزارش خبرگزاری فارس از کرمان، آیت‌الله علیرضا اعرافی عصر امروز در یادواره ۱۴۰ شهید روحانی و چهلمین روز درگذشت آیت‌الله جعفری و رونمایی از کتاب صوتی بچه‌های حاج‌قاسم اظهار داشت: کرمان مهد پرورش ۶ هزار شهید است و تعداد زیادی علمای فرهیخته و ارزشمند در این دیار پرورش یافته‌اند. مدیر حوزه‌های علمیه کشور ضمن بزرگداشت چهلمین روز درگذشت آیت‌الله جعفری نماینده سابق ولی‌فقیه در استان کرمان و سالگرد شهید حاج‌قاسم سلیمانی گفت: مرحوم آیت‌الله جعفری نقش موثری در علم، دانش، جهاد و شهادت استان کرمان ایفا کرده‌اند. وی تصریح کرد: حاج‌قاسم یک چهره جامع‌الاطراف بود و در خود ابعاد گوناگون را به شایستگی جمع کرده بود و این جامعیت شخصیت در شخصیت حاج‌قاسم بسیار جذاب و دلربا و دلنشین بود. اعرافی بیان کرد: حاج‌قاسم از یک اخلاق فردی و اجتماعی بسیار دلنشین و پرجاذبه برخوردار بود؛ البته جایگاه راهبردی، فرهنگی، نظامی و سیاسی بالایی نیز داشت، هیچ‌یک از جایگاه‌ها و منزلت‌ها، حاج‌قاسم را از اخلاق فردی و روابط دلربای اجتماعی و فضیلت‌های ارتباطی و اخلاقی تهی نکرده بود. وی گفت: من حاج‌قاسم را اولین‌بار بیش از ۲۰ سال پیش در مدرسه امام در قم دیدم، با حاج قاسمی که در سال‌های بعد قله‌های بلندی را در نوردیده بود و فتح‌های بزرگ و نمایانی را احراز کرده بود، مطلقا متفاوت نمی‌دیدم. اعرافی ابراز داشت: حسن خلق، چهره گشاده، فروتنی، تواضع، مهربانی، صمیمیت، رابطه دوستانه با معاشران همیشه در حاج‌قاسم محفوظ مانده بود، در سختی‌ها و دشواری‌ها، فراز و فرودها همیشه حاج‌قاسم یک انسان اخلاقی، مهربان، فروتن، خوش‌اخلاق و پرجاذبه بود. مدیر حوزه‌های علمیه کشور بیان کرد: او با آنکه یک نظامی شجاع و بسیار دلیر بود، همزمان با آن از یک تئوری جامع سیاسی در دنیای امروز برخوردار بود و سردار سلیمانی را هیچگاه نمی‌توان فقط در چارچوب نظامی و امنیتی محصور کرد. اعرافی ادامه داد: بارها اعتراف کردند که حاج‌قاسم در جلسه‌ای که می‌نشست و سخن می‌گفت عمق راهبردی داشت، مسائل سیاسی جهان را تشخیص می‌داد و جایگاه و گفتمان انقلاب اسلامی را به‌خوبی می‌فهمید. وی عنوان کرد: حاج‌قاسم یک عقل بسیار راهبردی در حوزه نظامی و امنیتی داشت و در این زمینه مقاله‌های متعدد در مجله‌های خارجی نوشته‌شده و تحلیل‌های فراوانی وجود دارد. مدیر حوزه‌های علمیه کشور افزود: حاج‌قاسم فرمانده بزرگ راهبردی و استراتژیکی بود که هم‌زمان قدم به قدم با سربازان صحنه و میدان حرکت می‌کرد و دلیرانه جان‌فشانی خود را در میدان نشان می‌داد در حالی که او یک ژنرال برجسته در منطقه به‌شمار می‌آمد و همه در منطقه و دولت‌های جهان روی حاج‌قاسم حساب می‌کردند. اعرافی با اشاره به اینکه حاج‌قاسم از قدرت دیپلماسی قوی برخوردار بود، گفت: سردار سلیمانی سیاست را درک می‌کرد از موضع انقلابی و نه موضع انفعالی و واگرایی در دیپلماسی‌ها ظهور و بروز پیدا می‌کرد و در صحنه‌های مذاکرات که حاج‌قاسم حضور داشت، معادلات تغییر پیدا می‌کرد. مدیر حوزه‌های علمیه کشور اظهار داشت: در حوادث عراق و مبارزه عظیمی که با تروریسم بین‌المللی داعش برقرار شد، قدرت عقل راهبردی، اندیشه نافذ و عمیق نظامی او همراه با توان اثرگذاری سیاسی و تاثیر بر روی سیاستمدراران بزرگ عالم، این جبهه بزرگ را پیش برد. اعرافی ادامه داد: حاج‌قاسم در بستر انقلاب اسلامی تبلور یافت و در دفاع مقدس به قله‌های بلندی راه یافت و پس از دفاع مقدس یک ظهور منطقه‌ای و بین‌المللی پیدا کرد، این رویکرد و رهیافت بین‌المللی و نگاهی فراتر از مرزهای کشور در اندیشه حاج‌قاسم بود. مدیر حوزه‌های علمیه سراسر کشور تاکید داشت: حاج‌قاسم به اعتقادات ناب شیعی کاملا استوار بود و برای دفاع از حرم و ارزش‌های تشیع ذره‌ای کوتاه نمی‌آمد و حاضر بود همه وجود را قربانی کند. اعرافی بیان داشت: حاج‌قاسم یک شبکه‌ساز فکری و جریان‌ساز عمیق جهانی بود و هر کسی نمی‌تواند نیروهای عظیمی را در صحنه بین‌الملل به خط کند و جریان‌ساز و گفتمان‌آفرین باشد. وی خاطر نشان کرد: امروز قدرت‌های ضعیف و حقیری در منطقه با ارعاب، تهدید و تجمیع امثال ترامپ‌های ناچیز و حقیر دست به عادی‌سازی روابط با اسرائیل زده‌اند و همه اینها یک خس و خاشاکی است که تمام خواهد شد. مدیر حوزه‌های علمیه کشور اظهار کرد: سردار سلیمانی در قرن ۲۱ پشت یک تروریسم بین‌المللی خطرناک را برای نجات همه بشریت به خاک زد و این کار بزرگی بود که شهید حاج‌قاسم سلیمانی و شهید ابومهدی المهندس و بزرگان محور مقاومت انجام دادند. اعرافی با اشاره به اینکه داعش یک تفکر بی‌ربط و تند بود، گفت: قرار دشمنان این بود که داعش یک اسلام بدلی جای انقلاب اسلامی معرفی کند و اینها داعش را ساختند تا بگویند اسلام سیاسی و انقلابی این است. وی تصریح کرد: استکبار فکر نمی‌کرد گفتمان اصیل انقلاب اسلامی در معرکه با آنها بروز پیدا کند. شاید تصور اینکه داعش بدون حاج‌قاسم با آن شتاب و سرعت شکست خورد، دشوار باشد. اعرافی خاطرنشان کرد: حاج‌قاسم و سید حسن نصرالله بودند که با رهبری مقام معظم رهبری اسرائیل را به گوشه‌ای راندند و محصور کردند، این محصورسازی اسرائیل و شکست داعش با پشتیبانی‌های بین‌المللی و بزرگان منطقه که در ذهن کسی در چند دهه قبل نمی‌آمد، رقم خورد. انتهای پیام / ۸۰۰۱۸ / ب
به گزارش خبرگزاری فارس از زنجان، به نقل از حوزه هنری زنجان، امیر نعمتی اظهار کرد: همزمان با نخستین سالگرد شهادت سردار حاج قاسم سلیمانی برنامه‌های فرهنگی و هنری مختلفی اجرایی می‌شود. وی با اشاره به برگزاری شب‌شعر «قاف» گفت: این برنامه با حضور شاعرانی از استان‌های تهران، زنجان، قم، یزد و خوزستان و همچنین شاعرانی از کشورهای افغانستان و پاکستان و با شعرخوانی بصورت مجازی اجرایی خواهد شد. رئیس حوزه هنری استان زنجان با بیان اینکه این برنامه ساعت ۲۱، روز ۱۳ دی‌ماه امسال با حضور ۱۰ شاعر برجسته ایران، افغانستان، پاکستان در حسینیه اعظم زنجان برگزار می‌شود، گفت: پخش نمایشگاهی از آثار شاعران در قالب تابلو و کلیپ تصویری و همچنین پخش نمایشنامه به صورت نقالی نیز از دیگر بخش‌های این شب‌شعر است. وی به سایر برنامه‌های تدارک دیده‌شده برای شهادت شهید سردار حاج قاسم سلیمانی گفت: پوستر خوشنویسی «نگین سلیمان» یکی دیگر از آثار هنری تولید شده با یاد و خاطره سردار سلیمانی در سال ۹۸ بود که به سفارش حوزه هنری زنجان و توسط اصغر محمدی از هنرمندان برجسته خوشنویسی استان به مناسبت شهادت این شهید والامقام کتابت شده است. نعمتی با بیان اینکه به دلیل شرایط کرونایی و ضرورت رعایت پروتکل‌های بهداشتی، عموم برنامه‌ها به صورت مستقیم و پخش زنده از سایت هیأت آنلاین و پیج اینستاگرامی معاونت فرهنگی جهاد دانشگاهی برگزار خواهد شد، افزود: رونمایی از آثار هنری تولید شده تنها برنامه است که در این مراسم با حضور تعداد محدودی از مسؤولین و هنرمندان استان در سالن اجتماعات حسینیه اعظم زنجان بصورت حضوری برگزار خواهد شد. انتهای پیام / ۷۳۰۰۵ / ق
به گزارش گروه سیاسی خبرگزاری فارس، محمدباقر قالیباف رئیس مجلس شورای اسلامی طی پیامی درگذشت آیت‌الله محمدتقی مصباح یزدی را تسلیت گفت. متن پیام قالیباف به شرح زیر است: بسم‌الله الرحمن الرحیم «إنا لله وإنا إلیه راجعون» إذا مات العالم ثلم فی الإسلام ثلمة لا یسدها شیء إلی یوم القیامة ارتحال عالم ربانی، روحانی عالیقدر و مجتهد مهذب حضرت آیت‌الله شیخ محمدتقی مصباح یزدی موجب تاسف و تالم فراوان گردید. ایشان به عنوان شخصیت ممتاز در طراز مرجعیت دینی و از صاحبنظران، متفکران و اندیشه‌پردازان برجسته جهان تشیع بودند که در سراسر عمر با برکت خویش به فراگیری، نشر و ترویج علوم اسلامی و تربیت طلاب و شیفتگان معارف دینی همت رفیع و سعی بلیغ بیشمار داشتند و در نزد اساتید معظم از جمله حضرات آیات عظام بروجردی، اراکی، بهجت، امام خمینی و علامه طباطبایی درس آموختند. این روحانی بزرگوار بدلیل اهمیت گسترش حوزه‌های فکری و اندیشه‌های دینی با راه‌اندازی مراکز و موسسات از جمله موسسه در راه حق، بنیاد فرهنگی باقرالعلوم و موسسه آموزشی و پژوهشی امام‌خمینی (ره) در زمینه پژوهش دین و تربیت طلاب و علاقمندان به دروس دینی و حوزوی سهم فراوانی در پاسداری از حریم اسلام و شعائر اهل‌بیت علیهم‌السلام در طول سالهای گذشته داشتند که حاصل آن تربیت و معرفی چندین چهره شاخص و برجسته در این عرصه بود؛ ایشان با ایستادگی در مقابل هجمۀ شبهات نامنصفانۀ دشمنان در سراسر حیات پربرکت خویش، نقشی موثر در تبیین مبانی و اصول انقلاب اسلامی ایفا کردند و با برگزاری طرح ولایت، گامی بلند در جهت تحقق اهداف بیانیۀ گام دوم انقلاب اسلامی و تربیت نسل جدیدی از کارگزاران انقلابی برداشتند. آیت‌الله مصباح یزدی همواره در زمره ارادتمندان به امام خمینی (ره) و مقام معظم رهبری بوده و ایشان نیز در همه ادوار مورد وثوق عنایت رهبری عالی نظام قرار داشتند. خدمات ایشان که حقیقتا مطهری زمان بودند، علاوه بر توجه به تعالی و تکثر در علوم دینی و معارف حوزوی و پرورش استعدادهای بالنده در زمینه ترویج نظریه‌های دین و اسلام، در بخش‌های متعدد سیاسی از جمله نمایندگی مجلس خبرگان رهبری، عضویت در ستاد انقلاب فرهنگی، اهتمام در اسلامی کردن متون درسی دانشگاه‌ها و دفتر همکاری‌ها و ارتباطات مبانی حوزه و دانشگاه، ریاست شورای عالی مجمع جهانی اهل‌بیت و عضویت جامعه مدرسین حوزه علمیه قم تلاش داشتند و خدمتگزاری صدیق و متعهد بودند و بدون شک فقدان این فقیه عالی‌مقام خسارتی جبران‌ناپذیر برای کشور و حوزه‌های اندیشگاهی و دین شناسی خواهد بود. اینجانب ضمن تسلیت این ضایعه مولمه به پیشگاه حضرت بقیه الله اعظم ارواحنا له الفدا مقام معظم رهبری، مردم شریف ایران، حوزه‌های معزز علمیه و روحانیت گرانقدر، شاگردان و دوستداران به ویژه بیت محترم و فرزندان ارجمند، برای آن عالم ربانی علو درجات و مغفرت الهی و برای بازماندگان صبر جمیل و اجر جزیل از درگاه الهی مسئلت می‌کنم. محمدباقر قالیباف رئیس مجلس شورای اسلامی انتهای پیام /
امیر سرتیپ دوم محرم صادقی دقایقی پیش در گفت‌وگو با خبرنگار فارس در ایلام اظهار داشت: مرزداران ارتش با عناصر نفوذی که قصد ورود به مرزهای غربی را داشتند درگیر شدند. وی افزود: طی اقدامات اطلاعاتی و عملیاتی مرزداران تیپ ۲۶۴ متحرک هجومی نزاجا مستقر در مرزهای غربی کشور در منطقه عملیاتی فکه، بامداد امروز در درگیری مسلحانه با عناصر بیگانه که قصد نفوذ به داخل خاک ایران را داشتند تعداد ۴ نفر دستگیر و عده‌ای از آنان زخمی شدند. سرتیپ دوم فرمانده تیپ ۲۶۴ نزاجا تصریح کرد: همچنین در این درگیری چند قبضه اسلحه کلاشینکف و مقداری مهمات کشف و ضبط شد. انتهای پیام / ۹۷۰۸۱۳ / و
به گزارش گروه بین‌الملل خبرگزاری فارس، «میخائیل اولیانوف» نماینده روسیه در سازمان‌های بین‌المللی در وین اتریش در پیامی در توییتر خبر داد که آژانس بین‌المللی انرژی اتمی به شورای حکام و شورای امنیت سازمان ملل درباره قصد ایران برای آغاز غنی‌سازی ۲۰ درصد اطلاع‌رسانی کرده است. اولیانوف در ادامه پیام توییتری خود نوشت: «به طور معمول چنین گزارش‌های محرمانه‌ای در ۱۰ دقیقه به رسانه‌ها درز می‌کند. امروز این موضوع طی ۲ ساعت اتفاق افتاد. فردی که این اطلاعات را درز می‌دهد عامل انسانی است و در تعطیلات است.» ساعتی پیش نیز خبرنگار روزنامه وال‌استریت ژورنال خبر داد که امروز آژانس بین‌المللی انرژی اتمی به شورای حکام اطلاع داد که ایران در تاریخ ۳۱ دسامبر ۲۰۲۰ (۱۱ دی ۱۳۹۹) نامه‌ای ارسال کرده و در آن از قصد خود برای تولید اورانیوم غنی‌شده ۲۰ درصد در فردو را در راستای طرح مجلس ایران اعلام کرده است. مجلس شورای اسلامی در چارچوب گام‌های کاهش تعهدات هسته‌ای و نامه رئیس‌جمهور ایران به کشورهای اروپایی، در پاسخ به روند اقدامات خصمانه امریکا علیه جمهوری اسلامی ایران و همراهی کشورهای اروپایی با آن، طرح اقدام راهبردی برای لغو تحریم‌ها را به تصویب نهایی رساندند. (جزئیات بیشتر) دولت کنونی آمریکا تحت ریاست‌جمهور «دونالد ترامپ» در اردیبهشت‌ماه سال ۱۳۹۷ به صورت یکجانبه از این توافق خارج شد. دونالد ترامپ وعده داده بود با خروج از برجام و پیگیری سیاست موسوم به «کارزار فشار حداکثری» ایران را به حضور پای میز مذاکره برای رسیدن به «توافقی بهتر» -به زعم او- مجاب خواهد کرد. در حالی که دوران ۴ ساله ریاست‌جمهوری ترامپ رو به اتمام است او در تحقق این هدف ناکام مانده و ترامپ از سوی گروه‌های مختلف در آمریکا آماج انتقادات قرار گرفته است. منتقدان ترامپ او را به نداشتن راهبرد در قبال ایران، تشدید بی‌مورد تنش‌ها با این کشور و جدا کردن مسیر آمریکا از متحدانش متهم کرده‌اند. انتهای پیام /.
به گزارش خبرنگار تعلیم و تربیت خبرگزاری فارس، دانش‌آموزان انجمنی به مناسبت اولین سالگرد شهادت حاج قاسم سلیمانی، امشب و فردا شب برنامه دارند. ویژه‌برنامه مجازی بچه‌های حاج قاسم، ساعت ۲۱ امشب از پیج آینده سازان flag-ir: @ayandehsazaan پخش می‌شود؛ این برنامه شامل گفت‌وگو با همرزمان شهید، ارتباط تصویری با آرین غلامی، اجرای زنده سرود و ارتباط با مزار شهدای کرمان است البته این برنامه با قرعه‌کشی و جایزه هم همراه است. ویژه‌نامه مرد میدان را همزمان با ایام سالگرد شهادت سردار حاج قاسم سلیمانی در خبرگزاری فارس بخوانید. انتهای پیام /
به گزارش خبرگزاری فارس و به نقل از رسانه رسمی باشگاه پرسپولیس، پس از ایجاد تغییرات در تیم مدیریتی باشگاه، برای اولین بار قرار است کنفرانس خبری با حضور معاون اجرایی و سخنگوی پرسپولیس انجام شود. در همین راستا، شنبه ۱۳ دی (فردا) ابراهیم شکوری از ساعت ۱۴ در محل کنفرانس خبری باشگاه پرسپولیس پاسخگوی رسانه‌ها خواهد بود. بدیهی است با توجه به شرایط فعلی جامعه و محدودیت‌های ستاد ملی مقابله با کرونا، این نشست با حضور محدود خبرنگاران، عکاسان و گزارشگران محترم حوزه خبری پرسپولیس برگزار می‌شود. همچنین برنامه‌ریزی کاملی صورت گرفته تا نشست خبری از طریق لایو اینستاگرام رسمی باشگاه و کانال پرسپولیس در اپلیکیشن روبیکا به صورت زنده پخش شود. انتهای پیام / ش
به گزارش خبرگزاری فارس از سیدان، حجت‌الاسلام و المسلمین مسعود فرهادی در خطبه‌های نماز جمعه این هفته اظهار داشت: حجاب، حیا، عفت و دفاع از ارزش‌ها از ویژگی‌های بارز حضرت زهرا (س) می‌باشد که ما هم به عنوان شیعیان و پیروان اهل‌بیت (ع) باید در همین مسیر حرکت کنیم. خطیب نماز جمعه بخش سیدان گفت: باید مفاسد فرهنگی را بررسی کنیم و آنها را کنار بزنیم تا فرهنگ اسلامی و انسانی را جایگزین نماییم. وی با اشاره به اینکه خودنمایی زنان در مقابل مردان برای جذب و فتنه انگیزی ممنوع است، تاکید کرد: این رویه فتنه‌انگیز است و اشکالش فقط این نیست که این دختر یا پسر فقط به گناه آلوده می‌شوند بلکه در ادامه به خانواده‌ها می‌رسد. فرهادی بیان کرد: عده‌ای برای تفریحات ناسالم خود با ظاهر نامناسب به این مناطق می‌آیند که از فضای تفریحی و امکانات شهر و منطقه استفاده کنند که اگر حرمت‌ها و حدود را رعایت نکنند قطعا صدمه آن به عموم خانواده‌ها می‌رسد. وی تصریح کرد: برای حل این مسائل باید چاره شود و نباید اجازه داد فرهنگ و سیره پاک مردمان شریف، مومن، با حیا و حجاب این منطقه به خاطر عیش و نوش عده‌ای به خطر بیفتد. امام جمعه سیدان در بخش دیگری از سخنان خود گفت: آمریکا و رژیم صهیونیستی درمانده‌تر از همیشه هستند و سه هفته مانده تا ترامپ با کراهت و عصبانیت کلید کاخ سفید را به بایدن ۸۰ ساله تحویل بدهد و تظاهرات مردمی مقابل کاخ خودش با یک دولت نصفه و نیمه و مجلسی که سه بار منحل شده است، از دیگر مسائلی است که آمریکا را به بن‌بست نزدیک کرده است. فرهادی افزود: اما در این شرایط می‌بینیم اخباری منتشر می‌شود که حکایت از تحرکات نظامی آمریکا و اسرائیل در منطقه دارد؛ این حرکات و سر و صداها با سه هدف عمده انجام می‌شود که سرپوش گذاشتن روی شکست‌های راهبردی استکبار در غرب آسیا که آبرویی برای آمریکا نگذاشته، اولین هدف است. خطیب نماز جمعه سیدان، معرفی بایدن به عنوان یک منجی صلح‌طلب را دومین هدف برشمرد و گفت: فضاسازی برای جلوگیری از سیلی سخت ایران که تنها دستاویزشان جنگ رسانه‌ای و روانی است، سومین هدف از این تحرکات است. وی بیان کرد: در شرایط کنونی اگر چه حملات نقطه‌ای و کور دشمن بعید نیست اما آنچه مسلم است حمله به ایران در حال حاضر بعیدتر از هر زمانی است و ما هم فرموده مقام معظم رهبری را باید تکرار کنیم که نه جنگ می‌شود و نه مذاکره می‌کنیم؛ تنها راه، راه مقاومت فعال و هوشمندانه است. انتهای پیام / س
به گزارش خبرنگار ورزشی خبرگزاری فارس، تیم‌های والیبال هراز آمل و راهیاب ملل کردستان در هفته هفدهم رقابت‌های لیگ برتر باشگاه‌های کشور از ساعت ۱۷ به میزبانی خانه والیبال مقابل هم قرار گرفتند. در این مسابقه تیم هراز آمل موفق شد با نتیجه ۳ بر صفر و با امتیازهای ۲۵ بر ۲۱، ۲۵ بر ۱۸ و ۲۵ بر ۲۲ از سد حریف خود عبور کند. شاگردان بهروز عطایی با این پیروزی تعداد بردهای خود را به عدد ۱۲ رساندند و به جمع مدعیان نزدیک‌تر شدند. همچنین سیزدهمین شکست راهیاب ملل کردستان هم در این دوره از مسابقات لیگ برتر ثبت شد. انتهای پیام / ش
به گزارش خبرنگار ورزشی خبرگزاری فارس، تیم‌های والیبال پیکان و هورسان رامسر در هفته هفدهم رقابت‌های لیگ برتر باشگاه‌های کشور از ساعت ۱۷ در سالن فدراسیون مقابل هم قرار گرفتند. در این مسابقه تیم پیکان موفق شد با نتیجه ۳ بر صفر و با امتیازهای ۲۵ بر ۲۳، ۲۵ بر ۲۳ و ۲۵ بر ۲۳ حریف خود را از پیش رو بردارد. به این ترتیب ششمین پیروزی خودروسازان و دهمین شکست رامسری‌ها در این دوره از رقابت‌های لیگ برتر والیبال باشگاه‌های کشور ثبت شد. انتهای پیام / ش
به گزارش گروه بین‌الملل خبرگزاری فارس، کانال ۱۲ تلویزیون رژیم صهیونیستی گفت که این رژیم از این به بعد، یک کشور عربی دیگر را از جمله کشورهایی می‌داند که در جبهه ضد اسرائیلی قرار دارد. تلویزیون رژیم صهیونیستی گفت: «ارتش اسرائیل معتقد است که یمن به جبهه جدیدی مبدل شده است که باید برای مقابله با آن آماده شد.» این رسانه صهیونیستی در ادامه، یمن را کشوری عربی دانست که به تعبیرش در چنگال ایران قرار گرفته و در آنچه محور شر ایرانی خواند، قرار گرفته است. در این گزارش آمده است: اسرائیل سال‌ها در دریای سرخ برای جلوگیری از قاچاق سلاح‌های ایرانی به نوار غزه و محافظت از کشتی‌های تجاری اسرائیلی که در دریا عبور می‌کردند، تلاش کرده است؛ اما چندی پیش یمن به تهدیدی برای منافع اسرائیل در منطقه تبدیل‌شده است. کانال ۱۲ تلویزیون رژیم صهیونیستی ادامه داد: ایران هواپیماهای بدون سرنشین و موشک‌های دقیقی را در کشورهای عراق و یمن ارتقا داده است و این موشک‌ها و هواپیماها می‌توانند به اسرائیل برسند؛ علاوه بر اینکه ایران، انصار الله را با سلاح‌های مدرن مجهز کرده است و این یعنی یمن، یک خطر راهبردی جدید برای اسرائیل است. در این گزارش آمده است که توافق آبراهام یا توافق‌های صلحی که اسرائیل با امارات، بحرین و سودان امضا کرده به اسرائیل فرصت مشارکت در آنچه حفظ آزادی دریانوردی در دریای سرخ و خلیج عدن خواند داده است و این یعنی یک عرصه دفاعی جدید برای اسرائیل ایجاد شده است، با وجود اینکه از شهرها و سواحل اسرائیل به دور است. ارتش رژیم صهیونیستی جمعه گذشته گفته بود که تل‌آویو تحرکات ایران در منطقه را زیر نظر دارد. سخنگوی ارتش رژیم صهیونیستی در گفت‌وگو با پایگاه خبری ایلاف گفته بود که ممکن است ایران از طریق عراق یا یمن به اسرائیل حمله کند. انتهای پیام /.
به گزارش گروه بین‌الملل خبرگزاری فارس، امیر کویت روز جمعه گفت که در راستای تقویت همبستگی کشورهای عربی، منتظر نشست بعدی شورای همکاری خلیج‌فارس در عربستان است. شبکه العربیه عصر امروز جمعه گفت که «نواف الاحمد الجابر الصباح» نسبت به نشست سران شورای همکاری کشورهای عربی حوزه خلیج (فارس) که قرار است، پنجم ژانویه در شهر «العلا» در عربستان سعودی برگزار شود، ابراز خوشبینی کرد. الجابر الصباح تاکید کرد که اجلاس سران شورای همکاری به دنبال تقویت همبستگی میان کشورهای عربی برای مقابله با چالش‌هایی است که منطقه با آن روبروست. العربیه گزارش داد که امیر کویت ظهر امروز با «احمد ناصر المحمد الصباح» وزیر خارجه این کشور در کاخ «یمامه» دیدار کرد تا از نتایج دیداری که این وزیر کویتی از چند کشور شورای همکاری داشته و پیام مکتوب امیر کویت را به آنها تقدیم کرده است، مطلع شود. امیر کویت در این دیدار نسبت به نتایج سفر دوره‌ای وزیر خارجه این کشور به چند کشور عضو شورای همکاری در آستانه برگزاری اجلاس سران شورای همکاری ابراز خرسندی کرد. نواف الاحمد الجابر الصباح چهار پیام مکتوب خود را به ترتیب برای رئیس امارات، پادشاه بحرین، امیر قطر و در آخر برای سلطان عمان فرستاده است که به گزارش العربیه محتوای آن تازه‌ترین تحولات منطقه و جهان و همچنین روابط میان کشورهای عربی حوزه خلیج (فارس) است. انتهای پیام /.
به گزارش خبرگزاری فارس از قم، لحظاتی پیش روح بلند و ملکوتی فقیه انقلابی فیلسوف مجاهد حضرت آیت‌الله محمدتقی مصباح یزدی به ملکوت اعلی پیوست. رئیس موسسه آموزشی و پژوهشی امام خمینی (ره) به دلیل ضعف مفرط جسمانی در پی ادامه و تشدید بیماری گوارشی در یکی از بیمارستان‌های تهران تحت مراقبت پزشکی بود که دقایقی قبل دار فانی را وداع گفت. این استاد برجسته حوزه علمیه قم سال‌ها به عنوان رئیس مؤسسه آموزشی و پژوهشی امام خمینی، نماینده مردم استان خراسان رضوی در مجلس خبرگان رهبری، عضو سابق شورای عالی انقلاب فرهنگی، عضو جامعه مدرسین حوزه علمیه قم، رئیس سابق شورای عالی مجمع جهانی اهل‌بیت و … خدمات شایسته‌ای را به نظام اسلامی ارائه کرد. زندگینامه آیت‌الله محمد تقی مصباح یزدی در سال ۱۳۱۳ هجری شمسی در شهر کویری یزد دیده به جهان گشود. وی تحصیلات مقدماتی حوزوی را در یزد به پایان رساند و برای تحصیلات تکمیلی علوم اسلامی عازم نجف شد، ولی به علت مشکلات فراوان مالی، بعد از یکسال برای ادامه تحصیل به قم هجرت کرد. از سال ۱۳۳۱ تا سال ۱۳۳۹ ه. ش در دروس امام راحل (قدس سره) شرکت و در همین زمان، در درس تفسیر قرآن، شفای ابن‌سینا و اسفار ملاصدرا از وجود علامه طباطبایی (رحمة الله) کسب فیض کرد. وی حدود پانزده سال در درس فقه آیت‌الله بهجت مدظله‌العالی شرکت داشت. بعد از آن‌که دوره درسی وی با حضرت امام به علت تبعید حضرت امام قطع شد، این استاد برجسته حوزه به تحقیق در مباحث اجتماعی اسلام، از جمله بحث جهاد، قضا و حکومت اسلامی، پرداخت. وی در مقابله با رژیم معدوم پهلوی نیز حضوری فعال داشت که از آن جمله، همکاری با شهید دکتر بهشتی، شهید باهنر و حجت‌الاسلام و المسلمین هاشمی رفسنجانی است و در این بین، در انتشار دو نشریه با نام‌های «بعثت» و «انتقام» نقش داشت که تمام امور انتشاراتی اثر دوم نیز به عهده وی بود. سپس در اداره مدرسه حقانی به همراه آیت‌الله جنتی، شهید بهشتی و شهید قدوسی فعالیت داشت و حدود ۱۰ سال در آن مکان به تدریس فلسفه و علوم قرآنی پرداخت. از آن پس، قبل و بعد از انقلاب شکوهمند اسلامی با حمایت و ترغیب امام خمینی (قدس سره)، چندین دانشگاه، مدرسه و مؤسسه را راه‌اندازی کرد که از مهم‌ترین آنها می‌توان از بخش آموزش در مؤسسه در راه حق، دفتر همکاری حوزه و دانشگاه و بنیاد فرهنگی باقرالعلوم نام برد. وی در سال‌های آخر عمر خود ریاست مؤسسه آموزشی و پژوهشی امام خمینی (رحمة الله) را از جانب مقام معظم رهبری برعهده داشت و در سال ۱۳۶۹ به عنوان نماینده دومین دوره مجلس خبرگان رهبری از استان خوزستان، و پس از آن نیز در دوره‌های سوم و چهارم این مجلس از سوی مردم تهران به نمایندگی برگزیده شد. آیت‌الله مصباح یزدی در زمینه‌های فلسفه اسلامی، الهیات، اخلاق و عقاید تألیفات و آثار متعددی داشت. انتهای پیام / ۷۸۰۲۷ / و
به گزارش گروه بین‌الملل خبرگزاری فارس، حمله نظامیان رژیم صهیونیستی به فلسطینیان در کرانه باختری چند زخمی از جمله یک نوجوان در پی داشت. رسانه‌های فلسطینی بعد از ظهر جمعه گزارش دادند که در این حمله که در روستای «دیر جریر» واقع در شرق رام الله رخ‌داده، نظامیان صهیونیست برای مقابله با معترضان فلسطینی از گلوله‌های جنگی و گاز اشک‌آور استفاده کرده و بر اثر آن، این نوجوان از ناحیه گردن به شدت زخمی شده است. اهالی روستای دیر جریر امروز جمعه همانند جمعه‌های گذشته با تظاهرات به اقدام صهیونیست‌ها در ایجاد شهرک‌صهیونیست نشین جدید در اراضی خود اعتراض کردند که با خشونت نظامیان ارتش رژیم صهیونیستی روبه‌رو شدند. بر اساس این گزارش‌ها در یورش امروز صهیونیست‌ها ده‌ها تن بر اثر استنشاق گاز اشک‌آور دچار مصدومیت و تنگی نفس شده‌اند. انتهای پیام /
به گزارش خبرنگار سیاسی خبرگزاری فارس، لحظاتی پیش روح بلند و ملکوتی فقیه انقلابی فیلسوف مجاهد حضرت آیت‌الله محمدتقی مصباح یزدی به ملکوت اعلی پیوست. آیین وداع با پیکر این فقیه عالیقدر، روز شنبه ۱۳ دی‌ماه ساعت ۹ صبح در حرم حضرت عبدالعظیم (ع) با سخنرانی آیت‌الله صدیقی و با رعایت پروتکل‌های بهداشتی برگزار می‌شود. همچنین جزئیات آیین تشییع این عضو فقید مجلس خبرگان رهبری در شهر مقدس قم، متعاقبا اعلام خواهد شد. آیت‌الله مصباح از چند روز قبل به دلیل بیماری مربوط به دستگاه گوارش و توصیه پزشکان در بیمارستان بستری‌شده بودند. آیت‌الله مصباح یزدی در سال ۱۳۱۳ هجری شمسی در شهر کویری یزد دیده به جهان گشود. وی تحصیلات مقدماتی حوزوی را در یزد به پایان رساند و برای تحصیلات تکمیلی علوم اسلامی عازم نجف شد، ولی به علت مشکلات فراوان مالی، بعد از یکسال برای ادامه تحصیل به قم هجرت کرد. از سال ۱۳۳۱ تا سال ۱۳۳۹ ه. ش در دروس امام (ره) شرکت و در همین زمان، در درس تفسیر قرآن، شفای ابن‌سینا و اسفار ملاصدرا از وجود علامه طباطبایی (رحمه‌الله) کسب فیض کرد. وی حدود پانزده سال در درس فقه آیت‌الله بهجت مدظله‌العالی شرکت داشت. بعد از آن‌که دوره درسی ایشان با حضرت امام به علت تبعید حضرت امام قطع شد، ایشان به تحقیق در مباحث اجتماعی اسلام، از جمله بحث جهاد، قضا و حکومت اسلامی، پرداخت. وی در مقابله با رژیم معدوم پهلوی نیز حضوری فعال داشت که از آن جمله، همکاری با شهید دکتر بهشتی، شهید باهنر و مرحوم هاشمی رفسنجانی است و در این بین، در انتشار دو نشریه با نام‌های «بعثت» و «انتقام» نقش داشت که تمام امور انتشاراتی اثر دوم نیز به عهده ایشان بود. سپس در اداره، مدرسه حقانی به همراه آیت‌الله جنتی، شهید بهشتی و شهید قدوسی فعالیت داشت و حدود ده سال در آن مکان به تدریس فلسفه و علوم قرآنی پرداخت. از آن پس، قبل و بعد از انقلاب شکوه مند اسلامی با حمایت و ترغیب امام خمینی (ره)، چندین دانشگاه، مدرسه و مؤسسه را راه‌اندازی کرد که از مهم‌ترین آنها می‌توان از بخش آموزش در مؤسسه در راه حق، دفتر همکاری حوزه و دانشگاه و بنیاد فرهنگی باقرالعلوم نام برد. خبرگزاری فارس، رحلت این عالم ربانی را به حضرت بقیه الله الاعظم عجل الله تعالی فرجه الشریف، مقام معظم رهبری و عموم ارادتمندان به ایشان تسلیت عرض می‌کند. انتهای پیام /
احسان احمدی‌نژاد کارشناس هواشناسی ایلام عصر امروز در گفت‌وگو با خبرنگار فارس در ایلام اظهار داشت: شرایط جو پایداری تا پایان هفته در اغلب مناطق کشور و در سطح استان ایلام حاکم است و از لحاظ دما نیز نوسان نداریم و روند ثابتی داریم. وی افزود: سردترین نقطه استان مربوط به ایلام با ۲ درجه سانتیگراد و گرم‌ترین نقطه استان مربوط به شهرستان‌های مهران و دهلران با ۲۳ درجه سانتیگراد است. کارشناس هواشناسی ایلام تصریح کرد: بر اساس نقشه‌های هواشناسی تا پایان هفته بارشی در سطح استان نخواهیم داشت و در کل پدیده خاصی پیش‌بینی نمی‌شود. انتهای پیام / ۹۷۰۸۱۳
به گزارش خبرگزاری فارس از قم، اقشار مختلف مردم قم در سالروز شهادت سردار دل‌ها، حاج قاسم سلیمانی اقدام به برپایی کاروان خودرویی کردند. شرکت کنندگان در این کاروان خودرویی که حرکت خود را در مسیر بلوار پیامبر اعظم از حرم حضرت معصومه (س) آغاز کرده بودند، برای گرامیداشت یاد و نام سردار سلیمانی راهی مسجد مقدس جمکران شدند. سال گذشته پیکر حاج قاسم سلیمانی که برای تشییع به قم منتقل‌شده بود، با حضور هزاران نفر از مردم قم و شهرهای اطراف در مسیر حرم حضرت معصومه (س) تا مسجد مقدس جمکران تشییع شد. انتهای پیام / ۲۲۵۸
به گزارش خبرگزاری فارس از تبریز، محمدرضا پورمحمدی در جلسه بررسی سیاست راهبردی استان برای مشارکت در بازسازی قره‌باغ، اظهار داشت: کمتر کشوری در دنیا وجود دارد که به اندازه جمهوری آذربایجان به لحاظ سوابق فرهنگی، اعتقادی و مذهبی به ما نزدیک باشد و باید از این مزیت‌ها استفاده کنیم. وی افزود: از سوی وزیر صمت، محوریت و مسوولیت همکاری با کشورهای همسایه به عهده استان آذربایجان شرقی قرار داده‌شده است؛ البته از ظرفیت استان‌های آذربایجان غربی، اردبیل و گیلان نیز در این راستا بهره‌مند خواهیم شد. پورمحمدی با اشاره به اینکه جمهوری اسلامی ایران روابط خوبی با همسایگان خود دارد، گفت: در سال‌های اخیر گروه‌های تخصصی ایرانی پروژه‌های بسیار مهم و با اهمیتی در جمهوری آذربایجان انجام داده‌اند. وی ادامه داد: برای ارائه برنامه راهبردی کارگروه‌های اقتصادی، علمی و فرهنگی، عمرانی، بهداشت و درمان تشکیل‌شده که باید در عرض دو هفته گزارش‌های خود را برای بررسی در کمیسیون ملی ارائه کنند. معاون سیاسی، امنیتی و اجتماعی استاندار آذربایجان شرقی نیز در این جلسه گفت: در جنگ قره‌باغ در حدود ۹۰۰ شهرک، ۱۵۰ هزار واحد مسکونی، ۷ هزار ساختمان عمومی، ۶۹۳ مدرسه، ۸۵۵ کودکستان، ۶۹۵ خانه بهداشت، ۹۲۷ کتابخانه، ۸۰۸ فرهنگسرا، ۸۵ آموزشگاه موسیقی، ۲۲ موزه، ۹ مسجد و ۴۴ عبادتگاه دیگر، ۴۷۳ بنای تاریخی و کاخ و موزه، ۴ گالری هنری، ۴ سالن تئاتر، ۲ سالن کنسرت، ۶ هزار تاسیسات صنعتی و کشاورزی و ۱۶۰ پل و سایر تاسیسات زیربنایی تخریب‌شده است که در حدود ۱۰ میلیارد دلار برای بازسازی آنها هزینه می‌شود. علیار راستگو افزود: در بودجه ۲۰۲۱ جمهوری آذربایجان که پیش‌نویس آن آماده‌شده است در حدود ۲ میلیارد و ۲۰۰ هزار منات معادل ۱ ٫ ۳ میلیارد دلار برای بازسازی اختصاص داده‌اند و از منابع دیگری نیز استفاده می‌کنند تا منابع را به میزان ۱۰ میلیارد دلار برسانند. وی تاکید کرد: دستگاه‌ها برنامه‌های کوتاه مدت و بلندمدت با نگاه واقع‌بینانه و به دور از آمار گرایی برای مشارکت در بازسازی مناطق آزاد شده قره‌باغ ارائه دهند. انتهای پیام / ۶۰۰۲۷ / و
به گزارش خبرگزاری فارس از بندرعباس، فریدون همتی امروز در بازدید از نیروگاه ۱۴۰۰ مگاواتی سیریک، ضمن گلایه از روند کند اجرایی، اظهار داشت: با بکارگیری تمام توان و از طریق تقویت ابزار لازم باید روند اجرایی این پروژه شتاب بیشتری بگیرد. وی افزود: پیگیری لازم در راستای رفع موانع پیش روی تسریع در مرحله اجرای این پروژه مهم، در سطح استانی و ملی انجام خواهد شد. استاندار هرمزگان با بیان اینکه هر یک از واحدهای این نیروگاه دارای ظرفیت تولید ۳۵۰ مگاوات خواهد بود، اعتبار این پروژه را ۱ ٫ ۴ میلیارد یورو اعلام کرد و گفت: از این میزان ۸۵ درصد یعنی ۱ ٫ ۲ میلیارد یورو توسط طرف روسی و مابقی از منابع داخلی دولت تامین خواهد بود. وی افزود: ۷۰ درصد این قرارداد سهم طرف غیرایرانی و ۳۰ درصد سهم شرکت‌های ایرانی است که از توانمندی شرکت‌های داخلی استفاده می‌شود. هرمزگان هم‌اکنون دارای سه نیروگاه تولید برق است که با بهره‌برداری از نیروگاه سیکل ترکیبی بندرعباس و نیروگاه سیریک تعداد آنها به پنج واحد افزایش می‌یابد. انتهای پیام / ۸۸۰۵۵
به گزارش خبرگزاری فارس، «روبین گوزنس» در سال گذشته میلادی موفق شد برای نخستین مرتبه به تیم ملی آلمان راه پیداکند. بازیکن ۲۶ ساله که در پست دفاع چپ بازی می‌کند، به خاطر بازی‌های خوبش همراه آتالانتا این موقعیت را کسب کرد. گوزنس در مصاحبه‌ای با راینیشه پست عنوان کرد در آینده دوست دارد بازی در تیمی درجه یک از بوندس لیگا را تجربه کند. او گفت: همیشه گفته‌ام علاقمندم برای یکی از بهترین باشگاه‌های آلمان بازی کنم. گوزنس افزود: البته این به آن معنی نیست که برخلاف میل اکنون در آتالانتا هستم. یا اینکه تحت فشار باشم. مدافع کناری ژرمنی تصریح کرد: اگر دری در آینده گشوده شود و شرایط مهیا باشد، سعی می‌کنم از چنین فرصتی استفاده کنم. گوزنس در فصل جاری برای آتالانتا ۱۵ کرده که ۴ گل به ثمررسانده و ۲ پاس گل نیز داده است. انتهای پیام / ش
«سعید خطیب‌زاده» سخنگوی دستگاه دیپلماسی در بازدید از مجموعه خبرگزاری فارس در گفت‌وگویی با خبرنگار گروه سیاست خارجی این خبرگزاری، درباره خبرهای منتشر شده مبنی بر آرایش‌های جنگی در منطقه و واکنش‌هایی که ایران در این مدت داشت و در پاسخ به این سؤال که آیا با توجه به این شرایط، شما احتمال وقوع درگیری و خبطی را در روزهای پایانی حضور ترامپ در کاخ سفید از سوی آمریکا یا رژیم صهیونیستی می‌دهید؟ عنوان کرد: برخی از این‌ها گزارش سازی و خبرسازی بود، ولی برخی از آن به صورت واقعی است. آنچه به رژیم اشغالگر قدس مرتبط است این است که این رژیم خوب می‌داند که اگر کسی به خطوط قرمز ایران نزدیک شود، جواب ایران کوبنده خواهد بود. ما در مورد امنیت ملی، امنیت و منافع ملت ایران نه مسامحه می‌کنیم و نه با کسی مصالحه. وی خاطرنشان کرد: اما در مورد تحرکات آمریکا، برخی شیطنت‌ها و نشانه‌هایی را دیده و می‌بینیم که تحرکات شطینت‌آمیزی هستند. به طور مستقیم و بدون هیچگونه پرده پوشی گفتیم که مسؤولیت عواقب هرگونه ماجراجویی با آمریکاست. ما قطعا به دنبال تنش نیستیم، اما در عین حال در دفاع از منافع خود کاملا جدی هستیم. این دیپلمات ارشد ایرانی عنوان کرد: این موضوع را از طریق مجاری خود به اطلاع واشنگتن رساندیم و به منطقه هم گفته‌ایم که باید مراقبت کنند در دام توطئه‌ها و شیطنت‌ها نیفتند. وی بیان کرد: اینکه واقعا رژیم فعلی در کاخ سفید چه اقدام و نیتی را ممکن است در سر داشته باشد آنقدر اهمیت ندارد که ما در خصوص پاسخ خود مطمئن هستیم. ما برای هر سناریویی آماده‌ایم و در همه ابعاد سناریوهای مختلف بررسی‌شده است. ما آغاز کننده هیچ چیزی نخواهیم بود. اما پاسخ ما قطعی، یقینی و محکم خواهد بود. امیدواریم بیش از این به میراث شومی که از خود باقی گذاشته‌اند، چیزهای شوم دیگری اضافه نکنند. شمارش معکوسی که برای اخراجشان از کاخ سفید آغاز شده را به نوعی آبرومندانه‌تر تمام کنند. همین میراث شومی که به جا گذاشتند برای کل تاریخ ایالات‌متحده کفایت می‌کند. خطیب‌زاده تصریح کرد: برای ما تفاوتی نمی‌کند چه کسی در کاخ سفید است و چه روزی از دولت آن است، برای ما، هر اقدامی برای همان روز سنجیده و همان روز پاسخ داده می‌شود. به گزارش فارس، نمایندگی دائم جمهوری اسلامی ایران در سازمان ملل نیز روز پنجشنبه ۱۱ دی‌ماه در نامه‌ای به دبیرکل و رئیس شورای امنیت نسبت به هرگونه ماجراجویی نظامی آمریکا در خلیج‌فارس هشدار داد. (اینجا بخوانید) * آنچه سحرگاه ۱۳ دی‌ماه در فرودگاه بغداد رخ داد را فراموش نمی‌کنیم این دیپلمات ارشد ایرانی در بخش دیگری از این گفت‌وگو درباره ترور ناجوانمردانه شهید سپهبد قاسم سلیمانی، ضمن عرض تسلیت شهادت سردار بزرگ ایران و اسلام که جایشان در بین ما خالی است، یادآور شد: هر چند ایشان به عنوان فرزند مقاومت فرزندان زیادی را برای مقاومت تربیت کرده که هر کدام منشأ برکات و خیر برای ملت ایران و جهان اسلام هستند و بیش از بیش خواهند بود. وی عنوان کرد: آنچه در فرودگاه بغداد در آن سحرگاه اتفاق افتاد، چیزی نیست که فراموش کنیم. خطیب‌زاده بیان کرد: امروز کسی در دنیا نیست که نداند در آن سحرگاه چه عملیات تروریستی علیه نظامی بلندپایه ایران که مهمان دولت عراق و حامل یک پیام دولتی بود، رخ است. دادگاه را قوه قضاییه ما پیگیری می‌کند، فکر می‌کنم هر چه زودتر حکم عاملان، آمران و معاونان این جنایت صادر شود، برای وزارت خارجه پیگیری آن در محاکم و مراجع بین‌المللی راحت‌تر باشد. مطمئن هستم قوه قضاییه این کار را با جدیت پیگیری می‌کند. وی همچنین تأکید کرد که عراق به عنوان دولتی که این اتفاق در آن کشور رخ داه و میزبان ایشان بوده و آقای عادل عبدالمهدی نیز به صراحت اشاره کرده است، مسؤولیت کاملا روشنی در این خصوص دارد. رویکرد کانادا در قبال ایران به خصوص بعد از سقوط هواپیمای اوکراینی، وضعیت اسدالله اسدی دیپلمات بازداشت‌شده ایرانی در بلژیک، مناسبات تهران و ریاض نیز از دیگر مواردی بود که خطیب‌زاده در این گفت‌وگو به آنها پرداخت. مشروح گفت‌وگوی فارس با دوازدهمین سخنگوی دستگاه دیپلماسی فردا (شنبه) منتشر خواهد شد. انتهای پیام /
به گزارش خبرگزاری فارس، آ. اس رم یکشنبه شب در هفته پانزدهم سری آ فوتبال ایتالیا، میزبان سمپدوریاست. برای این رویارویی ممکن است تیم میزبان نتواند از «پدرو» استفاده کند. طبق اعلام سایت باشگاه گلزن ۳۳ ساله به خاطر مصدومیت عضله مدتی دوره نقاهت را پشت سرگذاشت. در جلسه تمرینی امروز نیز او به صورت انفرادی و سبک تمرین کرد. پدرو در فصل جاری برای تیم قدیمی ایتالیا ۱۸ بازی کرده که ۴ گل زده و ۴ پاس گل نیز داده است. انتهای پیام / ش
به گزارش خبرگزاری فارس از بوشهر، آیت‌الله غلامعلی صفایی بوشهری امروز در پیام آدینه خود اظهار داشت: یکی از آموزه‌های اخلاقی اسلامی مهربانی در جامعه اسلامی است. مهربانی یعنی دوست داشتن مردم و خدمتگزاری به آنان و گذشت از خطای شخصی ایشان است. امام جمعه بوشهر با گرامیداشت سیزدهم دی‌ماه سالروز شهادت سردار رشید اسلام حاج قاسم سلیمانی و ابومهدی المهندس و یارانشان اظهار داشت: شهید سلیمانی نماد یک انسان تراز اسلام ناب محمدی (ص) است. وی ویژگی‌های شهید قاسم سلیمانی را ایمان، تقوا، اخلاق، بصیرت، ولایتمداری، مجاهدت، شهادت‌طلبی، دشمن شناسی و استکبار ستیزی و حضور به موقع در صحنه‌های سرنوشت‌ساز، آخرت گرایی و اخلاص عنوان کرد و گفت: این ویژگی‌ها از وی یک شخصیت خاص و الگو ساخته بود. او تجسم عینی مکتب اسلام بود نام و راه شهید سلیمانی هرگز در تاریخ اسلام، منطقه و ایران فراموش نخواهد شد. نماینده ولی‌فقیه در استان بوشهر گفت: با مراعات دستور العمل‌های بهداشتی، مقابله با ویروس کرونا توسط مردم عزیز و تلاش و کوشش کادر پزشکی وضعیت استان در شرایط نسبتا خوب است؛ تقاضا دارم از مسؤولان استانی و مردم عزیز با حفظ و ارتقای سطح مراعات امور بهداشتی، سلامت خود، خانواده و مردم عزیز را پاس بدارند. صفایی بوشهری در بخشی از پیام آدینه خود به مساله کمک به سیل زدگان و خسارت وارده به آنها پرداخت و گفت: از تمامی مسؤولان گرامی تقاضا دارم هر چه سریع‌تر به تامین کالاهای مورد نیاز سیل زدگان عزیز بپردازند و خسارات و آسیب‌های وارد بر آنان را جبران نمایند. از تلاش و کوشش‌های همه خدمتگزاران آن مردم محترم و شریف سپاسگزارم و تذکر می‌دهم که در برخی نقاط استان لازم است پیشگیری‌های مناسب در مسیل‌ها و منازل همجوار آن صورت گیرد. خطیب جمعه بوشهر با تشکر از ستاد اجرایی فرمان امام (ره) در تمامی عرصه‌های خدمت به مردم به ویژه تولید واکسن کرونا و آزمایش موفقیت‌آمیز مرحله انسانی آن گفت: این نشان از اقتدار علمی ایران اسلامی در این شرایط سخت تحریم دارد که با یک تلاش جهادی و علمی آن تهدیدها را تبدیل به فرصت کردند و مایه امیدواری مردم ایران و شگفتی جهانیان شدند. انتهای پیام /
به گزارش خبرگزاری فارس از اهواز، رضا نجاتی سخنگوی ستاد مدیریت بیماری کرونا در استان خوزستان امروز در جمع خبرنگاران اظهار کرد: در حال حاضر استان خوزستان در شرایط زرد کرونا قرار دارد و اهواز که اوایل هفته گذشته وضعیت نارنجی داشت نیز به شرایط زرد تبدیل شد. وی افزود: در سراسر استان از روز شنبه ۲ سوم کارمندان ادارات باید در محل کار حاضر شوند، اما ادارات و نهادهایی که خدمات آن‌ها ضروری است باید به صورت صد در صد فعال باشند. سخنگوی ستاد مدیریت بیماری کرونا در استان خوزستان بیان کرد: ساعت کار ادارات در شهرستان اهواز از هشت صبح تا ۱۳:۳۰ و در دیگر شهرستان‌ها از ساعت ۷:۳۰ تا ۱۴ است. وی گفت: مشاغل گروه یک، ۲ و سه در سراسر استان می‌توانند فعالیت داشته باشند و تردد همچنان از ساعت ۲۱ تا چهار صبح ممنوع است علاوه بر این تردد خودروهای پلاک بومی به خارج از اهواز و ورود پلاک‌های غیر بومی به اهواز نیز با محدودیت رو به رو است. نجاتی بیان کرد: شرایط و وضعیت زرد امروز در استان به معنی پایان بیماری نیست بلکه با هر اهمال و غفلتی استان به سرعت به وضعیت قرمز تبدیل می‌شود لذا از مردم می‌خواهیم نسبت به رعایت دستورالعمل‌های بهداشتی جدیت به خرج دهند. وی با تاکید بر استفاده از ماسک و پرهیز از حضور در دورهمی‌ها و تجمعات گفت: مراسم عروسی و ترحیم همچنان ممنوع است و سعی شود که افراد خودشان در مراسم و مکان‌های شلوغ قرار نگیرند و دوری کنند. سخنگوی ستاد مدیریت بیماری کرونا در استان خوزستان خاطرنشان کرد: با توجه به اینکه در فصل زمستان قرار داریم و سرما می‌تواند روی این بیماری تاثیرگذار باشد لازم است که مراقبت بیشتری داشته باشند و از ترددهای غیر ضروری پرهیز کنند. وی تاکید کرد: هشدار جدی ما به مردم این است که بیماری تمام نشده بلکه کاهش‌یافته است و در واقع ویروس همچنان در کمین است وهر جا که ما کوتاهی کنیم ما را غافلگیر می‌کند. انتهای پیام /
به گزارش گروه بین‌الملل خبرگزاری فارس، پورتلند، بزرگترین شهر ایالت اورگن آمریکا شب سال نوی ناآرامی را تجربه کرد و حدود یک ساعت مانده به نیمه‌شب و اعلام سال نو، در این شهر وضعیت شورش اعلام شد. به گزارش شبکه روسی «آرتی»، گفته می‌شود ابتدا فعالانی برای اعلام همبستگی با جنبش «جان سیاه‌پوستان با ارزش» است در خیابان‌ها حاضر شده بودند که بعد تجمعات به خشونت کشیده و از کنترل خارج شد. بنابر گزارش رسانه‌های محلی در خشونت‌های شب سال نوی این شهر، به چند ساختمان از جمله یک ایستگاه پلیس آسیب رسید. پلیس مدعی شد تظاهرات کنندگان بمب‌های آتش‌زا به سمت آن‌ها پرتاب کردند و حتی نزدیک دادگاه فدرال و مرکز دادگستری به آتش‌بازی پرداختند و آن‌ها هم مجبور به پاسخگویی شدند. پلیس پورتلند پنجشنبه شب به وقت آمریکا در توییتر خود اعلام کرد: خشونت از طرف جمعیت باعث اعلام وضعیت شورش شده است. پلیس افزود در صورت عدم تخلیه خیابان از سوی معترضان، آن‌ها بازداشت می‌شوند و یا هدف استفاده از زور، سلاح‌های ضربه‌ای و گاز اشک‌آور قرار خواهند گرفت. به گزارش یک رسانه محلی، تظاهرات کنندگان حدود ساعت نه شب به وقت محلی در مرکز شهر در فاصله نزدیکی از مقرهای پلیس تجمع کردند و بعد در خیابان‌ها به تظاهرت پرداختند که تظاهرات از کنترل خارج و پلیس هم وارد عمل شد. بنابر گزارش‌ها در چند نقطه از شهر آتش‌سوزی ایجاد شد. سال گذشته میلادی و در پی قتل یک جوان سیاهپوست به نام «جورج فلوید» به دست مأمور پلیس در شهر مینیاپولیس اعتراضات سراسری در آمریکا علیه خشونت پلیس و نژادپرستی در تابستان بالا گرفت. مردم دیگر کشور‌ها نیز به تبع این اعتراضات، تظاهرات و راهپیمایی‌هایی را برپا کردند. این در حالی بود که گزارش‌ها و تصاویر منتشر شده از این اعتراضات در شهر‌های مختلف آمریکا از جمله پورتلند، سیاتل و شیکاگو، خشونت‌هایی را نشان می‌داد که پلیس این شهر‌ها علیه معترضان روا می‌داشتند. انتهای پیام /
به گزارش خبرگزاری فارس، با آغاز سال ۲۰۲۱ پنجره نقل و انتقالات میان فصل نیز بازشد و تیم واتفورد «فیلیپ سینکرناکل» دانمارکی را به خدمت گرفت. این مهاجم ۲۶ ساله که در تیم گیلمت بازی می‌کرد، قراردادی تا تابستان ۲۰۲۶ امضاکرد. رقم این انتقال گزارش نشد اما سایت ترانسفرمارکت تخمین زد حدود ۲ میلیون یورو از طرف واتفوردی‌ها هزینه شده است. باشگاه واتفورد بعد از امضای قرارداد با گلزن دانمارکی، ورودش را به تیم انگلیسی تبریک گفت. انتهای پیام / ش
حجت‌الاسلام رضا گلی به مناسبت نخستین سالگرد شهادت سپهبد شهید حاج قاسم سلیمانی در گفت‌وگو با خبرنگار فارس در پل‌دختر، اظهار داشت: قرارگاه جهادی خدمت‌رسانی ستاد اجرایی فرمان امام (ره) شهرستان پل‌دختر در زمان آغاز کرونا تاکنون در صحنه کمک‌رسانی به مردم و آسیب‌دیدگان از کرونا حضور جدی داشته است. وی افزود: مجموعه این قرارگاه تاکنون خدمات و اقدامات مناسبی را جهت رفع محرومیت در شهرستان انجام داده است. دبیر قرارگاه جهادی ستاد اجرایی فرمان امام (ره) شهرستان پل‌دختر گفت: تاکنون ۵۰ درصد نیازمندان روستاهای این شهرستان توسط این قرارگاه شناسایی و زیر پوشش قرارگرفته و خدمات را دریافت کرده‌اند. انتهای پیام /
به گزارش خبرگزاری فارس، با اعلام نخست‌وزیر ژاپن بازی‌های المپیک و پارالمپیک توکیو که به دلیل شیوع ویروس کرونا یک سال به تعویق افتاد، سال آینده برگزار خواهد شد. در روزهای اخیر شمار مبتلایان به ویروس کرونا در توکیو افزایش پیدا کرده و برای نخستین بار به بیش از هزار نفر رسیده است با این حال یوشیهیده سوگا نخست‌وزیر ژاپن در گفت‌وگویی اعلام کرد این بازی‌ها قطعا سال آینده به صورت ایمن و مطمئن برگزار خواهد شد. نخست‌وزیر ژاپن تاکید کرد المپیک توکیو سمبل همبستگی است. در آخرین روز سال ۲۰۲۰ شمار مبتلایان به ویروس کرونا در توکیو ۱۳۳۷ مورد گزارش‌شده، این در حالی است که روز جمعه اول ژانویه ۷۸۳ ژاپنی به ویروس کووید ۱۹ مبتلا شده‌اند. کمیته برگزاری بازیهای توکیو هزینه اضافی این مسابقات را ۲ ٫ ۸ میلیارد دلار برآورد کرده است. بر اساس مطالعات صورت گرفته المپیک توکیو گرانترین المپیک تاریخ خواهد بود. انتهای پیام / ش
به گزارش خبرگزاری فارس از کرج، علی درویش پور در حاشیه بازدید معاون رئیس‌جمهور و رئیس سازمان مستضعفین از قطعه دوم آزاد راه تهران شمال که عصر جمعه انجام شد، گفت: خوشبختانه امروز این فرصت به دست آمد تا بازدیدی از این پروژه و آخرین روند فعالیت‌های عمرانی آن داشته باشیم. وی با اشاره به حجم سنگین عملیات عمرانی و فعال بودن همه کارگاه‌ها در قطعه دوم آزادراه تهران- شمال، عنوان کرد: از کل ۲۲ کیلومتر این قطعه، بیش از ۱۶ کیلومتر تونل و حدود ۲ کیلومتر نیز پل است. وی با اشاره به بهره‌برداری قطعه یک آزاد راه تهران - شمال در سال گذشته توسط رئیس‌جمهور، اضافه کرد: قطعه یک با توجه به اینکه حجم قابل توجهی از ترددها در آن صورت می‌گیرد توانسته در کاهش ترافیک و افزایش ایمنی عبور و مرور در این مسیر نقش قابل‌ملاحظه‌ای داشته باشد به گونه‌ای که در این مدت شاهد هیچ تصادفی در این قطعه نبودیم و به همین دلیل راه‌اندازی قطعه دوم آزاد راه تهران-شمال برای مدیریت عالی استان بسیار حایز اهمیت و همواره مورد تاکید استاندار بوده است. وی افزود برای تکمیل و بهره‌برداری از قطعه دوم آزاد راه تهران - شمال اعتباری به مبلغ ۲۰۰۰ میلیارد تومان برآورد گردیده است که با پیگیری‌های مجدانه استاندار البرز از این مبلغ یک ۱۲۰۰ میلیارد تومان که شامل تعهدات دولت و بنیاد مستضعفان بعنوان سرمایه‌گذار بوده تامین و اجرایی شده و در بازدید مشترک امروز، معاون رییس جمهوری و رییس بنیاد مستضعفان دستورات لازم جهت تامین باقیمانده اعتبار مورد نیاز را صادر نمودند. درویش پور با اشاره به بهره‌برداری تونل البرز شرقی به طول ۶۴۰۰ متر بعنوان مهمترین قسمت قطعه دوم آزاد راه تهران- شمال تا پایان سال جاری، بیان کرد: مسیر رفت قطعه دوم آزاد راه تهران - شمال تا پایان اردیبهشت سال آینده به زیر بار ترافیک خواهد رفت. وی با بیان اینکه هم‌اکنون بیش از ۲ هزار نفر در این قطعه مشغول به کار هستند، خاطرنشان کرد: نظر به اینکه این آزاد راه ملی بوده و تاثیر قابل‌ملاحظه‌ای در تسهیل عبور و مرور و امنیت سفرهای هموطنان خواهد داشت، رفع موانع اجرایی جهت تسریع در عملیات عمرانی مورد تاکید استاندار بوده و تمام توان استان را در این راه بکار بسته و با تمام قوا در این مسیر گام بر می‌داریم. انتهای پیام / و
به گزارش گروه سیاست خارجی خبرگزاری فارس، «سعید خطیب‌زاده» سخنگوی وزارت امور خارجه جمهوری اسلامی ایران عصر امروز (جمعه) در واکنش به اخبار جعلی برخی رسانه‌های آمریکایی در توئیتر نوشت: بزدلی ترور رهبران خارجی مختص و نشان تجاری آمریکایی - اسرائیلی است و نه ایرانی. وی افزود: واشنگتن‌تایمز باید پخته‌تر از آن باشد که اخبار جعلی نشر داده و تعصبات ضد ایرانی پخش کند - هر چند که این نشریه پیش از این نیز در ازای دریافت پول مطالبی از فرقه تروریستی و غیرقانونی منافقین منتشر کرده است. مخاطبین شما استحقاق مطالب بهتری دارند. گفتنی است روزنامه آمریکایی واشنگتن‌تایمز در خبری جعلی مدعی شد که حسن روحانی رئیس‌جمهور ایران دونالد ترامپ رئیس‌جمهور آمریکا را به مرگ تهدید کرده است. این رسانه آمریکایی در حالی اقدام به انتشار این خبر جعلی کرده است که حسن روحانی رئیس‌جمهوری ایران روز گذشته (پنجشنبه) در اظهاراتی در آیین بهره‌برداری از طرح‌های ملی وزارت نیرو عنوان کرده بود: «ترامپ عین صدام بود و صدام هشت سال جنگ را بر ما تحمیل کرد و سرنگون شد و ترامپ ۳ سال جنگ اقتصادی را بر ما تحمیل کرد و او هم در هفته‌های آینده سرنگون می‌شود و نه‌تنها از حکومت بلکه از زندگی سرنگون خواهد شد و به خاطر جنایت‌ها و ظلم‌هایی که کرد یک آدم بی‌آبرو در تاریخ خواهد بود و یکی از ظلم‌های غیر قابل گذشتش شهادت شهید سلیمانی و ابومهدی المهندس بود که یادمان نخواهد رفت و این داغ برای همیشه بر دل و سینه ما هست و ملت‌های منطقه و ایران انتقام مناسبی از آنها خواهند گرفت.» (اینجا بخوانید) انتهای پیام /
وحید متانی در گفت‌و‌گو با خبرنگار خبرگزاری فارس در سوادکوه از اجرای طرح ناظران سلامت با همکاری شبکه بهداشت و درمان خبر داد و گفت: در اجرای طرح سردار سلیمانی برای مقابله با کرونا، به شیوه محله‌محور و پایش خانواده‌ها، تیم‌های مراقبتی جمعیت هلال‌احمر شهرستان سوادکوه اقدام به پایش بهداشتی هزار و ۲۰۰ مکان عمومی سوادکوه کردند. رئیس جمعیت هلال‌احمر سوادکوه از فعالیت جوانان، داوطلبان و همکاران جمعیت هلال‌احمر سوادکوه در طرح ناظران سلامت خبر داد و افزود: تیم‌های مراقبتی جمعیت هلال‌احمر شامل جوانان، داوطلبان و همکاران با همکاری شبکه بهداشت و درمان طرح پایش از مراکز تهیه و توزیع مواد غذایی، اماکن عمومی و کارگاه‌های سطح شهرستان را انجام دادند و با شناسایی افراد ناقل و بیمار آنان را مراکز درمانی ارجاع دادند و به صورت مستمر پایش و رصد می‌کنند. وی با بیان اینکه طرح رصد و پایش از ۲۶ آذرماه آغاز شد و تا ۱۰ دی‌ماه ادامه دارد، خاطر نشان کرد: ۵ تیم ۲ نفره شامل ۶ نفر از اعضای داوطلبان و ۴ نفر از اعضای جوانان جمعیت هلال‌احمر شهرستان سوادکوه پس از گذراندن دوره آموزشی توسط کارشناسان شبکه بهداشت و درمان اقدام کردند. متانی، گفت: ارزیابان نسبت به بررسی شرایط بهداشتی و رعایت استانداردهای خود‌مراقبتی اقدام لازم را انجام می‌دهند و شهروندان را به رعایت اصول بهداشتی، فردی و اجتماعی با هدف قطع زنجیره انتشار ویروس کرونا ترغیب می‌کنند. انتهای پیام / ۸۶۰۱۵ / ج
محمدربیع احمدخانی امروز در گفت‌وگو با خبرنگار فارس در زنجان اظهار کرد: به مناسبت نخستین سالگرد شهادت سردار شهید حاج قاسم سلیمانی و گرامیداشت دهه فجر انقلاب اسلامی نخستین کنگره ملی شعر و داستان طلوع به صورت ملی برگزار می‌شود. سرپرست اداره کل فرهنگ و ارشاد اسلامی استان زنجان افزود: ارسال آثار در بخش شعر، در همه قالب‌ها آزاد است و بخش داستان کوتاه، علاقه‌مندان می‌توانند آثار خود را در قالب حداکثر ۲ هزار کلمه به دبیرخانه کنگره ارسال کنند. وی با بیان اینکه آخرین مهلت ارسال آثار به جشنواره ۱۰ بهمن‌ماه است، گفت: مراسم اختتامیه و معرفی نفرات برگزیده در نیمه دوم بهمن انجام خواهد شد. احمدخانی به جوایز جشنواره نیز اشاره کرد و افزود: به نفرات اول هر بخش ۲۰ میلیون ریال، نفرات دوم ۱۵ میلیون ریال، نفرات سوم ۱۰ میلیون ریال و نفرات تقدیری هم ۵ میلیون ریال اهدا خواهد شد. سرپرست اداره کل فرهنگ و ارشاد اسلامی استان زنجان گفت: با توجه به مناسبت‌هایی که تا پایان سال در پیش است، پیش‌بینی‌شده که در این مدت ۱۸۰ برنامه فرهنگی از سوی اداره کل فرهنگ و ارشاد اسلامی زنجان اجرایی شود. انتهای پیام / ۷۳۰۰۵ / ق
به گزارش خبرگزاری فارس، «آنتونی لوپس» در نخستین ساعات سال ۲۰۲۱ به عنوان بهترین بازیکن ۱۲ ماه اخیر المپیکی‌ها برگزیده شد. این خبر را سایت باشگاه دراختیار عموم گذاشت. در رای گیری هواداران این گلر ۳۰ ساله با کسب ۳۴ ٫ ۹ درصد در رده نخست جای گرفت. پس از او ممفیس دپای، مهاجم تکنیکی با ۲۶ ٫ ۶ و حسام عوار، هافبک تیم با ۲۳ ٫ ۴ درصد آرا دوم و سوم شدند. لوپس در فصل جاری در ۱۷ مسابقه حضور داشته که ۱۴ گل دریافت کرده است. انتهای پیام / ش
به گزارش خبرگزاری فارس از قرچک، از سری مسابقات لیگ برتر فوتسال هفته چهارم، دو تیم شهید منصوری قرچک و شهروند ساری در ورزشگاه شهدای هفتم تیر قرچک به مصاف هم رفتند. پیش از این دیدار شهید منصوری سه باخت در رده هفتم جدول و شهروند ساری دو مساوی در رده ششم جدول رده‌بندی قرار داشت. نیمه اول مسابقه با نتیجه دو بر یک به سود شهروند ساری به پایان رسید که گل‌های شهروند ساری را در دقیقه ۱۶ تورامی و ۱۸ طاها مرتضوی به ثمر رساند و تنها گل شهید منصوری قرچک را علی رهنما در دقیقه ۲ بازی به ثمر رساند. نیمه دوم در حالی آغاز شد که تیم فوتسال شهید منصوری با فشارهایی که می‌آورد توانست در دقیقه ۲۲ با گل سروش احمدنیا بازی را مساوی کند و در دقیقه ۲۶ نیز با گل محمد گراوند بازی را با نتیجه سه بر دو به سود منصوری شود. در ادامه بازی با توجه به فشارهایی که منصوری قرچک بر روی دروازه شهروند ساری آورد توانست ۲ گل در دقیقه ۳۶ با گل سروش احمدنیا و در دقیقه ۳۸ اسماعیل وطن‌خواه وارد دروازه شهروند ساری کند و بازی را ۵ بر ۲ به سود خود به پایان برساند. انتهای پیام / ۶۷۰۳۷ / ت / س
به گزارش خبرگزاری فارس، تیم هندبال بانوان کربنات سدیم که به دلیل داشتن چند بازیکن کرونایی برخی از دیدارهای خود را در دور برگشت لیگ برتر برگزار نکرده بود، امروز در دومین دیدار معوقه مقابل سپاهان قرار گرفت. در این دیدار کربنات سدیم فیروزآباد مقابل سپاهان مغلوب شد. سپاهان در اصفهان پذیرای کربنات بود که با نتیجه ۳۳ بر ۲۳ پیروزی را از آن خود کرد. در آخرین دیدار معوقه این مرحله، دوشنبه ۱۵ دی‌ماه کربنات سدیم فیروزآباد به مصاف تیم اشتادسازه مشهد خواهد رفت. انتهای پیام / ش
غلامرضا خارکوهی که تاریخ‌نگار این واقعه است در گفت‌وگو با خبرنگار فارس در گرگان اظهار کرد: مردم مسلمان گنبدکاووس و گالیکش با وجود آنکه در آن سال‌ها با محرومیت و فاقد امکانات رفاهی کافی زندگی می‌کردند، درباریان وابسته به شاه بهترین اراضی کشاورزی و جنگلی این منطقه را در اشغال خود داشتند و ثروت‌های این منطقه را به یغما می‌بردند. وی با اشاره به خفقان شدید پلیسی حاکم در این منطقه گفت: در این منطقه ساواک، شهربانی، ژاندارمری، ارتش، نیروی مرزبانی، نیروی پایداری و حزب رستاخیز شدیدا مردم را تحت نظر و تحت فشار سیاسی داشتند و با مشاهده کوچک‌ترین تحرک سیاسی، منتقدان را دستگیر و شکنجه می‌کردند اما با وجود استبداد حاکم باز مردم دست از مبارزه برنداشتند تا آنجا که حتی به خانه جهانگیری رئیس ساواک منطقه گنبدکاووس حمله کردند و او را به وحشت انداختند. * نقش شهید آیت‌الله مدنی تبعیدی ساواک در شرق گلستان در بیداری سیاسی مردم گنبدکاووس و گالیکش خارکوهی با اشاره به نقش شهید آیت‌الله مدنی در بیداری سیاسی مردم گنبدکاووس و گالیکش گفت: شهید آیت‌الله سید اسدالله مدنی که در سال‌های ۱۳۵۶ و ۱۳۵۷ به مدت ۱۰ ماه در شهر گنبدکاووس در تبعید اجباری بسر می‌برد، حضور او موجب افزایش بصیرت سیاسی جوانان منطقه و خروش آنها علیه ظلم و ستم رژیم پهلوی شد، به همین جهت او را از آن منطقه به جای دیگر تبعید کردند. این تاریخ‌نگار انقلاب اسلامی خاطرنشان کرد: مبارزات مردم گنبدکاووس و گالیکش به رهبری روحانیت مبارز تا سقوط رژیم پهلوی هر روز بیشتر می‌شد تا به‌روز ۱۲ دی سال ۱۳۵۷ رسید. * پاسگاه ژاندارمری نه‌تنها برای امنیت مردم گالیکش کاری نکرد بلکه به حمایت از عده‌ای از چماقدارن و غارتگران پرداخت وی ادامه داد: در عصر این روز عده‌ای از چماقدارن شاه‌دوست با تحریک ساواک و ژاندارمری منطقه، می‌خواستند به مردم شهر کوچک گالیکش حمله کنند و بازار و خانه‌های مردم را غارت و کشتار کنند، اما مردم گالیکش به رهبری روحانی مبارز شهر «حجت‌الاسلام سید باقر موسوی» با شجاعت مقابل آنها ایستادند و مانع از ورود آنها به شهر شدند، این در حالی بود که پاسگاه ژاندارمری نه‌تنها برای امنیت مردم کاری نکرد بلکه به حمایت از غارتگران پرداخت. وی افزود: در این میان مردم مسلمان و انقلابی گنبدکاووس که از حمله شاه‌دوست‌ها به گالیکش باخبر شدند با رهبری روحانی انقلابی «مرحوم شیخ علی‌اکبر ابراهیمی» با چند دستگاه ماشین برای دفاع از گالیکشی‌ها راهی آنجا شدند و وقتی وارد گالیکش شدند دست به راهپیمایی علیه رژیم زدند و در نتیجه شاه‌دوست‌ها که انبوه جمعیت را دیدند از ترس عقب‌نشینی کردند. * گنبدی‌ها هنگام خروج از گالیکش ناگهان با تیراندازی و رگبار گلوله‌های ماموران ژاندارمری مواجه شدند و در نتیجه در شامگاه آن روز هفت نفر به شهادت رسیدند خارکوهی اضافه کرد: مردم گنبدکاووس پس از عقب‌نشینی چماقداران شاه‌دوست سوار ماشین‌های خود شدند و به‌سوی گنبدکاووس به راه افتادند، اما هنگام خروج از گالیکش ناگهان با تیراندازی و رگبار گلوله‌های ماموران ژاندارمری مواجه شدند و در نتیجه در شامگاه آن روز هفت نفر به شهادت رسیدند و ده‌ها نفر نیز مجروح و مصدوم شدند، وقاحت ماموران به حدی بود که حتی اجازه جمع‌آوری مجروحان و انتقال آنها به بیمارستان نمی‌دادند. * قیام ۱۲ دی گنبدکاووس و گالیکش مظلوم واقع‌شده و در تاریخ ایران ناگفته مانده است / نگذاریم افراد یا جریانات منحرف این انقلاب را از مسیر شهدا خارج کند وی با اشاره به این‌که قیام ۱۲ دی گنبدکاووس و گالیکش مظلوم واقع‌شده و در تاریخ ایران ناگفته مانده است، گفت: این واقعه باید در مساجد، مدارس و دانشگاه‌های گنبدکاووس و گالیکش و کل استان گلستان یادآوری شود، تا نسل آینده بدانند که پدرانشان چه فداکاری‌ها و جانفشانی‌ها برای این جامعه کرده‌اند و نگذارند افراد یا جریانات منحرفی این انقلاب را از مسیر شهدا خارج کند. تاریخ‌نگار انقلاب اسلامی گلستان با اشاره به اینکه منطقه گنبدکاووس از لحاظ مبارزات و رویدادهای تاریخی غنی است، گفت: به همین جهت بنده با تلاش بیش از یک سال، توانستم «کتاب قیام ۱۲ دی گنبد و گالیکش در سال ۱۳۵۷» را به حجم ۲۵۰ صفحه و در ۹ فصل تالیف کنم که سال ۱۳۹۸ توسط اداره کل تبلیغات استان منتشر شد. خارکوهی اظهار کرد: این اولین اثر مستقلی است که به طور مستند و تحلیلی به تاریخ مبارزات مردم گنبدکاووس و گالیکش بر علیه رژیم پهلوی، مخصوصا به تشریح قیام مردم منطقه در روز ۱۲ دی سال ۱۳۵۷ می‌پردازد و می‌تواند آینه کوچکی از تاریخ معاصر منطقه باشد. انتهای پیام / ۲۳۰۷ /
به گزارش خبرنگار ورزشی خبرگزاری فارس، رحمان محمدی‌راد درمورد پیروزی ۳ بر صفر تیم والیبال سپاهان مقابل شهرداری ورامین در هفته هفدهم رقابت‌های لیگ برتر باشگاه‌های کشور اظهار داشت: در ابتدای بازی برای لیبروی تیم ورامین مشکلی پیش آمد و کار دریافت برای آنها سخت شد. ما هم با سرویس‌های خود تیم حریف را تحت فشار قرار دادیم. وی درخصوص استفاده از ویدئوچک در دور برگشت رقابت‌های لیگ برتر باشگاه‌های کشور، ادامه داد: این مورد واقعا اتفاق خوبی است. در شرایط کنونی آرامش در مسابقات حاکم است و دیگر همه تیم‌ها به نظرات داور احترام می‌گذارند. این آرامش برای پیشرفت لیگ مفید است. سرمربی تیم والیبال سپاهان خاطرنشان کرد: از ابتدای دور برگشت مشخص است که تیم‌ها نقاط ضعف خود را پوشش داده‌اند و مسابقات سختی را در پیش خواهیم داشت. ما هم باید همه تمرکز خود را به کار گیریم تا در بازی‌ها دچار مشکل نشویم. انتهای پیام / ش
به گزارش خبرگزاری فارس از شهریار، حجت‌الاسلام موسی سالمی امام جمعه شهریار در خطبه‌های نماز عبادی سیاسی جمعه این هفته اظهار کرد: دشمن برای ضربه زدن به پیکره سلام، مستقیم وارد ضربه نمی‌شود و توطئه و زمینه‌هایی را مهیا می‌کند و این بسترها را دشمنان در زمان حضرت زهرا سلام‌الله علیها و پس از پیامبر شروع کردند و آثار این ضربه‌ها تاکنون دیده می‌شود و منطق دشمنان در هر دوره یکی بوده است. وی گفت: یکی از این توطئه‌ها انکار مقامات معنوی ائمه اطهار است و امامت را نوعی مسؤولیت معرفی می‌کردند در حالی که امامت درکنار نبوت است. همچنین تغییر نظام انتساب امامت به شورا سالاری از دیگر توطئه‌های دشمن است در حالی که امامت نشأت‌گرفته از عصمت درونی است و خداوند امامان را منسوب می‌کند. خطیب نماز جمعه شهریار ادامه داد: حاکم کردن شعار حذف کتاب خدا از دیگر توطئه‌های دشمن است؛ تمام قوانین به‌صورت فشرده در قانون اساسی آمده و نیاز به تفسیر شورای نگهبان دارد و قرآن نیز کتاب قانون کلی از جانب خدا است و ائمه معصومین مفسر و ناطق قرآن هستند و پیامبر سفارش کردند که قرآن و اهل‌بیت را با هم داشته باشید. حجت‌الاسلام سالمی بیان کرد: بدئت گذاری در دین توطئه دیگر دشمن است و امروز نیز در دشمن در فتنه ۸۸ به‌دنبال اعلام پیروزی و معرفی مجری قانون بدون شمارش آرای انتخابات بود که این نیز نمونه‌ای از بدئت است. وی افزود: اینکه رئیس‌جمهور اعلام می‌کند که اختیارات کم دارد نیز خلاف قانون است؛ همچنین همین افزایش قیمت بنزین که برخلاف قانون بود و موجب ایجاد آشوب در کشور شد، بدئت است. امام جمعه شهریار عنوان کرد: سردار سلیمانی‌ها و فخری‌زاده‌ها و شهدای مدافع حرم جان خود را برای از بین بردن بدئت‌ها داده‌اند. حجت‌الاسلام سالمی یادآور شد: کشورهای مقاومت برای نظام ایران احترام قائل هستند و دشمن با راه‌اندازی داعش قصد داشت مسلمان را با مسلمان در اندازد؛ سردار سلیمانی داعش را نابود کرد و امثال شهید فخری‌زاده‌ها با تولید علم اجازه ندادند دشمن به هدف برسد و باید مراقب دسیسه‌ها باشیم. وی تصریح کرد: سردار سلیمانی خار چشم دشمن بود که رئیس‌جمهور آمریکا دستور قتل او را صادر کرد و انتظار دارند زمینه انتقام گرفته شود اما زمان و مکان را مردم تعیین نمی‌کنند ولی انتقام خون سردار سلیمانی و قاتلان شهید فخری‌زاده مورد انتظار مردم است. انتهای پیام / س
به گزارش خبرگزاری فارس، «اوگو لیوریس» از سال ۲۰۱۲ که المپیک لیون را ترک کرد، مدت ۹ سال است که در لیگ برتر برای هاتسپر به میدان رفته و حتی به بازوبند کاپیتانی آن نیز رسیده است. اما گلر ۳۴ ساله و فرانسوی ممکن است به «لیگ لوشامپیونه» بازگردد. البته اگر این مراجعت رخ دهد، به لیون بازنخواهد گشت. بلکه پیراهن رقیب المپیکی‌ها را به تن خواهد کرد. طبق نوشته سان، تیم پاری سن ژرمن علاقمند است در تابستان با این گلر شروع به همکاری کند. انتشار این خبر باعث شده تا مدیریت باشگاه برای انتخاب جانشین به تکاپو بیفتد و دروازه بانانی همچون «سم جانستون» از وست برومویچ و «دین هندرسون» را از منچستریونایتد کاندید خرید کند. لیوریس در فصل جاری در ۱۹ بازی برای هاتسپر حضور داشته که ۱۹ گل دریافت کرده است. انتهای پیام / ش
حجت‌الاسلام اسلامی رییس دفتر آیت‌الله مصباح یزدی در گفت‌وگو با خبرنگار سیاسی خبرگزاری فارس در توضیح وضعیت فعلی آیت‌الله مصباح گفت: در شرایطی که بیماری حضرت آیت‌الله مصباح رو به وخامت گذاشته و در بخش مراقبت‌های ویژه تحت نظر تیم محترم پزشکی قرادارند، از همه مردم عزیز و ارادتمندان تقاضا مندیم برای شفای آیت‌الله مصباح دعا کنند. وی همچنین با اشاره به انتشار برخی اخبار مبنی بر عیادت محمود احمدی‌نژاد از آیت‌الله مصباح یزدی، این خبر را تکذیب کرد. انتشار پیام /
به گزارش خبرگزاری فارس از شهریار، حجت‌الاسلام والمسلمین ابوالفضل بنی احمدی امام جمعه باغستان ظهر امروز در خطبه‌های عبادی سیاسی نماز جمعه این هفته در مسجد امام جعفر صادق (ع) باغستان اظهار کرد: جایگاه نیروی انتظامی در اذهان عمومی بسیار بالا است که تقدیر و تشکر می‌کنیم و نیروی انتظامی شهرستان شهریار باید با قدرت‌تر در باغستان حضور پیدا کند. وی با اشاره به برگزاری انتخابات سال ۱۴۰۰ گفت: در خصوص انتخابات شوراهای اسلامی تبلیغات زودهنگام شروع‌شده و جلسات خصوصی و علنی داوطلبان در حال انجام است که باید دستگاه‌های نظارتی ورود کنند. امام جمعه شهر باغستان بیان کرد: توصیه ما به تمام داوطلبان انتخابات این است که روحیه انقلابی و مردم‌داری را تا پایان حفظ کنند و در مسائل حاشیه‌ای هضم نشوند. حجت‌الاسلام بنی احمدی گفت: در خصوص دفاع از حقوق بیت‌المال هرگز کوتاه نخواهیم آمد و البته برای اثبات تخلفات نیاز به اسناد و مدارک مستند است و ما نیز از هر طریقی تلاش می‌کنیم. وی با اشاره به بیانات رهبری انقلاب ادامه داد: راه‌کار نجات کشور و مردم در مذاکره با آمریکا نیست و تجربه ثابت کرده مذاکرات نقطه‌ضعف ما بوده و اگر نگاه ما به توان داخلی باشد، قطعا مشکلات مرتفع خواهد شد. امام جمعه باغستان خاطرنشان کرد: تنها راه شکست تحریم‌ها به عنوان عمود خیمه دشمن استفاده از ظرفیت جوانان و توان داخلی است و ثابت کنیم که ایران اسلامی در مقابل دشمن قد خم نخواهم کرد. حجت‌الاسلام بنی احمدی با اشاره به سالروز شهادت سردار شهید سلیمانی عنوان کرد: زندگی و منش سردار شهید سلیمانی یک مکتب راهگشا است و ساده زیستی، مردم‌دوستی، شجاعت و اخلاص از ویژگی‌های بارز او بود که باعث شد در عالم محبوب شود. انتهای پیام / ش / پ / س
به گزارش خبرگزاری فارس از سمنان به نقل از روابط عمومی استانداری سمنان، ابوطالب جلالی در نشست با کارکنان بخشداری بیارجمند اظهار کرد: بیارجمند، یکی از دروازه‌های کویر با مردمانی سخت‌کوش، علاقه‌مند و متعهد است که علی‌رغم مشکلات اقتصادی و چالش‌های محیطی که در این جغرافیا وجود دارد، باانگیزه زیاد زندگی آرامی داشته و توانستند توفیقاتی را برای این جغرافیا فراهم آورند. وی افزود: امید است مجموعه معاونت توسعه مدیریت منابع استانداری سمنان با نگاه ویژه به فرصت‌هایی که در بیارجمند وجود دارد، در راستای توسعه اقتصادی بهتر، چالش‌ها و نگرانی‌ها را در این شهر حل‌وفصل کنند. حجت‌الاسلام احمدی، امام‌جمعه بیارجمند نیز اقدام حوزه معاونت توسعه منابع استانداری سمنان را در بازدید از ظرفیت‌های شهرستان‌های استان ارزشمند دانست و گفت: قطعا توجه به ظرفیت‌های شهر بیارجمند، حل مسائل و مشکلات و تقویت پتانسیل‌های منطقه، توسعه اقتصادی این بخش را به دنبال دارد. لزوم استقلال ادارات وابسته روح‌الله کریمی، بخشدار بیارجمند نیز در این نشست با اشاره به اینکه بخش بیارجمند، یکی از وسیع‌ترین بخش‌های ایران است که هفت هزار و ۵۰۰ نفر جمعیت در این منطقه سکونت دارند عنوان کرد: در شهر بیارجمند ۴۳ روستا وجود دارد، ۲۶ شورای اسلامی روستایی و یک شورای شهر و ۱۹ دهیاری در این بخش فعال است که وسعت منطقه و تراکم جمعیتی پایین و پراکندگی روستاها مسائل و مشکلاتی را ایجاد کرده است. وی بیان کرد: اقتصاد منطقه بر پایه کشاورزی و دامداری است و صنعت خاصی در این منطقه فعالیت ندارد. بخشدار بیارجمند اظهار کرد: در بیارجمند معادن غنی بسیاری وجود دارد؛ اما به‌واسطه وجود مناطق حفاظت‌شده پارک ملی توران، اجازه فعالیت ارائه نمی‌شود. کریمی بابیان اینکه برای برخی از مناطق، که فعالیت معادن در آن‌ها آزاد است؛ درصدد جذب سرمایه‌گذار هستیم گفت: تعداد ۱۲ اداره مستقل در این بخش در حال ارائه خدمات به عموم مردم هستند و ایجاد استقلال برای ادارات وابسته در این بخش یکی از مطالبات مهمی است که لازم است از سوی مدیران استانی پیگیری شود. انتهای پیام / ۷۴۰۰۷ / ز / م /
سیدجواد ساداتی‌نژاد در حاشیه سفر به جنوب کرمان در گفت‌وگو با خبرنگار فارس در جیرفت اظهار داشت: در حوزه شهرستان‌های جیرفت و عنبرآباد پروژه‌های مختلفی را در حوزه‌های کشاورزی بازدید و همچنین گلخانه‌ها، محصولات کشاورزی، کشت و صنعت، صنایع تبدیلی، منابع طبیعی و دام و طیور مورد بررسی قرار گرفتند. وی تصریح کرد: جمع‌بندی ما در طی این بازدید این هست که مشکل اصلی کشاورزی در این منطقه در کنار نبود الگوی کشت مناسب که در تولید داریم، بحث مربوط به بازار محصولات کشاورزی است و اگر بخواهیم مشکلات کشاورزی این منطقه را اولویت‌بندی کنیم مشکل اصلی آن بحث بازار و فروش محصولات و یا به عبارتی صادرات است. رئیس کمیسیون کشاورزی مجلس شورای اسلامی گفت: اگر بخواهیم کمکی به کشاورزی این منطقه بکنیم، اولویت اول ساماندهی بازارهای هدف و همچنین کمک به توسعه صادرات در این منطقه است که می‌تواند در حل مشکل فروش محصولات کشاورزی موثر باشد و در واقع باید زیرساخت‌های صادراتی در این منطقه را حمایت و پایانه‌های صادراتی و کار لجستیک در جنوب کرمان صورت پذیرد. ساداتی‌نژاد خاطرنشان کرد: ما باید به ایجاد برندهای کشاورزی در این منطقه کمک کنیم و فرایند صادرات محصولات کشاورزی را تسهیل و بخش دامپروری در این منطقه در زیر سایه‌های کشاورزی فراموش‌شده و از قوت لازم برخوردار نیست و نیاز به جذب سرمایه‌گذار در حوزه دامپروری صنعتی، دام و طیور با توجه به ظرفیت‌های زیادی که در این منطقه وجود دارد، است. وی بیان داشت: در منطقه جنوب کرمان در حوزه صنایع تبدیلی و فرآوری محصولات کشاورزی ضعف‌های بسیار زیادی وجود دارد و این مسئله نشان می‌دهد که باید در این منطقه در حوزه صنایع تبدیلی کار اساسی صورت گیرد تا مازاد محصولات کشاورزی را بتوانیم فرآوری و از کاسته شدن ارزش محصولات و ضرر کشاورزان به این وسیله جلوگیری شود. ساداتی‌نژاد یادآور شد: یکی از وظایف کشت و صنعت جیرفت باید فعالیت در این حوزه‌ها باشد و این مجموعه تنها در حوزه کشت کار می‌کند و در زمینه صنعت بسیار ضعیف است که باید در این حوزه به مجموعه کشاورزی کمک کند. رئیس کمیسیون کشاورزی مجلس شورای اسلامی عنوان داشت: در همین راستا باید سایت پرتودهی در این منطقه که قطب فعالیت‌های کشاورزی در کشور و شایسته نام هند کوچک در کشور است، برای ماندگاری محصولات کشاورزی مستقر شود تا محصولات بتوانند دوام بیشتری را برای صادرات داشته باشند و بسیاری از استانداردهای کشورهایی که صادرات انجام می‌شود را داشته باشند. ساداتی‌نژاد افزود: در زمینه انتقال آب هلیل‌رود کمیته آب به این منطقه اعزام شد و بررسی‌های لازم در زمینه این مسئله صورت پذیرفت و در یک جلسه اختصاصی در کمیسیون کشاورزی مجلس شورای اسلامی در خصوص پروژه انتقال آب هلیل‌رود بررسی‌های لازم انجام را خواهیم داد و قطعا تلاش می‌کنیم حقوق و مطالبه به حق مردم جنوب داده شود و حقابه مردم حوزه هلیل‌رود که دچار چالش‌های جدی هستند، پس از جمع‌بندی کمیته آب در کمیسیون کشاورزی مجلس شورای اسلامی پیگیری خواهد شد. به گزارش فارس، مخاطبان فارس من خبرگزاری فارس در سوژه‌ای با عنوان «با انتقال آب هلیل‌رود معیشت یک‌میلیون نفر در خطر است» خواستار توقف طرح و بررسی طرح‌های جایگزین شدند. انتهای پیام / ۲۶۵۵ / ق
به گزارش خبرگزاری فارس، در هفته‌های اخیر خبرهای زیادی در مورد انتقال احتمالی «دیووک اوریگی» در ماه جاری میلادی گزارش‌شده است. رسانه‌ها از این فوروارد ۲۵ ساله که در فصل جاری بندرت به بازی گرفته‌شده، به عنوان بازیکن مازاد و ناراضی از نیمکت نشینی‌های تمام‌نشدنی نام بردند. مطابق آنچه خبردادند احتمال رفتن اوریگی را به صورت قطعی و یا قرضی را زیاد دانستند. اما امروز «لیورپول اکو» روزنامه معتبر انگلیسی گزارش کرد چنین اتفاقی نخواهد افتاد. ظاهرا از طرف باشگاه و کادر فنی با این مهاجم ۲۵ ساله بلژیکی صحبت‌های شده و به وی اطمینان داده‌شده که به خاطر فشردگی زیاد مسابقات تا پایان فصل، احتمال حضورش در بازی‌های باقیمانده زیاد خواهد بود. ضمن آنکه با در نظرگرفتن احتمال مصدومیت‌ها، مدیریت باشگاه قدیمی جزیره مایل نیست برای نیم‌فصل دوم بازیکن از دست دهد. اوریگی در فصل جاری ۷ بازی به میدان رفته که یک گل زده و یک پاس گل نیز داده است. سایت ترانسفرمارکت ارزش وی را ۱۶ میلیون یورو تخمین زده است. انتهای پیام / ش
به گزارش خبرگزاری فارس از تبریز، حبیب امین‌زاده امروز در جلسه شورای گفت‌وگوی استان که با حضور وزیر صمت برگزار شد، درخواست اصلی استان از وزیر صمت را شروع واقعی عملیات اجرائی پروژه نفلین سینیت دانست و اظهار داشت: این استان ظرفیت‌های معدنی بزرگی دارد و در حال حاضر رتبه اول تولید مقاطع فولادی را به خود اختصاص داده‌ایم. وی افزود: در سال گذشته صادرات آذربایجان‌شرقی ۳۰ درصد از نظر ارزشی و ۵۰ درصد از نظر وزنی رشد داشته و امسال هم به برنامه جهشی سال جهش تولید کاملا پایبند بودیم. امین‌زاده ادامه داد: در زمینه مواجهه با پاندومی کرونا به میزان ۱۰۰ میلیون دلار دستگاه‌های تولید ماسک را داخلی‌سازی و از خروج ارز جلوگیری کردیم و در حال حاضر ۵۰۰ دستگاه تولید ماسک استان در حال فعال هستند. انتهای پیام / ۶۰۰۲۶ / س
به گزارش خبرگزرای فارس از تبریز، حسین حاتمی عصر امروز در جلسه شورای گفت وگوی استان که با حضور وزیر صمت برگزار شد، اظهار کرد: در بحث معدن تقسیم‌بندی که در شاکله کشور اتفاق افتاده معادن آذربایجان را به نخاله و عصاره تقسیم‌بندی کرده‌اند که نخاله آن نصیب آذربایجان و عصاره نصیب دیگران است. وی با اشاره به ترکیب ناعادلانه هیات مدیره‌های شرکت. هایی مثل ایدرو و ایمیدرو افزود: در تقسیم هیات مدیره‌ها، منابع، داده‌ها و سرمایه استان‌ها باید لحاظ شود. نماینده کلیبر و هوراند و خداآفرین در مجلس یادآور شد: منابع بانکی و پولی آذربایجان‌شرقی از رهگذر ارزش افزوده عمدتا نصیب استان نمی‌شود؛ چرا که توزیع منابع مالی در کشور کاملا نامتوازن و غیرعادلانه است که باید در این مورد تجدیدنظرهایی صورت گیرد. حاتمی تصریح کرد: ایدرو و ایمیدور به عنوان بنگاه‌های قدرتمند و کلان اقتصادی کشور سهمی در تولید ثروت ملی در آذربایجان ندارند و تنها تبعات منفی مسائل و مشکلات این‌ها نصیب آذربایجان می‌شود و حق‌السهمی در آذربایجان و تولید ثروت و گردش مالی این دیار ندارند. نماینده کلیبر در بخش دیگری از صحبت‌های خود اذعان داشت: متاسفانه شاهد هستیم چهار درصد سهم کارفرمایی برای بازنشستگی به موقع و قانونی مشاغل سخت پرداخت نمی‌شود و کارگر مجبور است خودش پرداخت کند که تبدیل به ایپدمی در کشور شده است. انتهای پیام / ۶۰۰۲۶ / س
به گزارش خبرگزاری فارس از مشهد به نقل از اداره کل روابط عمومی استانداری خراسان رضوی، محمدصادق معتمدیان در جلسه ملاقات با اعضای شورای اسلامی استان که در محل دفتر استاندار برگزار شد، ضمن تسلیت ایام فاطمیه و چهلمین روز شهادت دانشمند هسته‌ای شهید فخری‌زاده و سالگرد شهادت سردار شهید سپهبد حاج قاسم سلیمانی، شوراها را نماد مردم‌سالاری دینی دانست و گفت: مردم بر اساس قانون می‌توانند در انتخابات شوراها شرکت کنند و در سرنوشت خود اثرگذار باشند. استاندار خراسان رضوی با تأکید بر لزوم تأثیرگذاری شوراها در روند توسعه حوزه خدمتی خود، افزود: شوراها باید در چهارچوب وظایف قانونی خود و با تعامل و همگرایی با مسئولان بومی شهرستان‌ها بتوانند در روند تکمیل و اجرایی شدن پروژه‌های منطقه خود مؤثر باشند. وی بیان کرد: فرایندهای جمهوری اسلامی ایران برای تصدی مسئولیت‌ها مردمی است و همه مدیران به‌عنوان نمایندگان مردم باید در مسیر رضایتمندی مردم تلاش کنند. معتمدیان ادامه داد: همه مدیران در سطوح مختلف با شعار خدمت به مردم مسئولیتی را بر عهده می‌گیرند و باید صادقانه در جهت تحقق این شعار تلاش کنند چراکه بزرگ‌ترین سرمایه جمهوری اسلامی، اعتماد مردم است. استاندار خراسان رضوی با اشاره به اینکه نتیجه سفرهای شهرستانی در قالب یک برنامه کارشناسی شده اجرایی جمع‌بندی می‌شود که باید نقشه راهی برای مدیران باشد، افزود: باید ضمن اولویت‌بندی نیازها بر مبنای مطالبات مردمی و کار کارشناسی شده، بتوانیم فعالیت‌ها را سامان بدهیم. وی توسعه عمرانی را یکی از اولویت‌های مدیریت استان برشمرد و گفت: باید درزمینه تأمین زیرساخت‌های استان حداکثر تلاش خود را بکنیم. معتمدیان ادامه داد: فعال شدن پروژه‌های عمرانی علاوه بر تکمیل پروژه‌های نیمه‌تمام، به‌عنوان یک زیرساخت اصلی در توسعه استان می‌تواند تأثیرگذار است. استاندار خراسان رضوی ضمن تأکید بر ضرورت تعامل و هم‌افزایی بین دستگاه‌ها در مطالبه‌گری از دستگاه‌های ملی تصریح کرد: برای جهش در حوزه‌های عمرانی و سرمایه‌گذاری، باید نگاه ملی را به پروژه‌های استان جلب کرده و از منابع ملی استفاده کنیم. وی در همین راستا افزود: در این زمینه یکی از ظرفیت‌های قانونی، استفاده از پتانسیل بانک‌ها است، اما در خراسان رضوی از این ظرفیت کمتر استفاده‌شده است. معتمدیان در بخش دیگری از سخنان خود بر روان‌سازی فرآیندهای سرمایه‌گذاری در استان تأکید کرد و گفت: دستگاه‌های اجرایی باید نقش تسهیلگر را داشته باشند تا بتوانند در خدمت توسعه همه‌جانبه استان قرار گیرند. استاندار خراسان رضوی خاطرنشان کرد: با توجه به اینکه خراسان رضوی ازنظر ترانزیت یک شاهراه بین‌المللی محسوب می‌شود، تمام تلاش خود را برای ساماندهی مرزهای استان و احیاء منافع مردم انجام داده و خواهیم داد. انتهای پیام / ۷۰۰۴۲
به گزارش خبرگزاری فارس از اسفراین حجت‌الاسلام قدیر محمدیان در آیین عبادی و سیاسی نماز جمعه این هفته شهرستان اسفراین که با حضور نمازگزاران و با رعایت کامل پروتکل‌های بهداشتی و فاصله‌گذاری اجتماعی در میعادگاه عاشقان الله مسجد اعظم امام خمینی (ره) این شهرستان برگزار شد پس ازتوصیه خود و نمازگزاران به تقوی الهی با تسلیت ایام فاطمیه و شهادت بانوی دو عالم بی‌بی فاطمه (س) گفت: شهادت حضرت الزهرا (س) تنها واقعه‌ای تاریخی نیست بلکه اموزه‌ای متعالی در باب ولایتمداری و دفاع از ارزش‌های اسلام ناب محمدی است. وی گفت: حضرت فاطمه الزهرا (س) دختر گرامی پیامبر اکرم (ص) علیرغم حیات کوتاه الگوی خوبی برای مسلمانان جهان و بلکه تمام بشریت هستند. خطیب جمعه اسفراین در ادامه با اشاره به نهم دی‌ماه در این روز غبار روبی آنقدر قوی بود که که چشم از تشخیص حق از باطل عاجز بود و فقط چشم بصرت می‌بایست حق را تشخیص دهد و ازناب شیطانی شریک این فتنه بودند و ماه‌ها وقت گذاشته بودند تا این آلودگی را ایجاد کنند. حجت‌الاسلام محمدیان افزود: چندین ماه فتنه گران به خیابان‌ها می‌آمدند تا نهایتا به ماه محرم و روز عاشورا با بی حرمتی به سید و سالار شهیدان با کمک اهل‌بیت بساط فتنه گران برچیده شد و درخشندگی جایگاه ولایت بیش از پیش نمایان شد و مردم ما با اطاعت از رهبری انها را برای همیشه از تاریخ انقلاب محو کردند. وی روز نهم دی‌ماه را بزرگترین چشم بصیر در طول تاریخ انقلاب اسلامی ذکر کرد و افزود: بصیرت مبنای تشخیص حق از باطل و غبار آلودگی است. رئیس شورای فرهنگ عمومی شهرستان اسفراین در پایان با گرامیداشت یاد و خاطره تمامی شهدا بویژه شهیدان سلیمانی و فخری زاده گفت: مکتب حاج قاسم سلیمانی یک مکتب انسان‌ساز عملیاتی و جهادی است و به مثابه بذری است که اگر درختی در آن کاشته شود به یک درخت تنومند تبدیل خواهد شد و شاخ و برگ آن قلوب بشریت را فتح خواهد کرد. امام جمعه اسفراین از دست اندرکاران ساخت واکسن ایرانی کرونا تقدیر و تشکر کرد. انتهای پیام / د
به گزارش خبرگزاری فارس از اصفهان، وحید شمسایی بعد از بازی با کراپ الوند در لیگ فوتسال اظهار داشت: با اشتباهات خودمان تنبیه می‌شویم، تیم ما در این بازی و بازی قبلی بیشتر از ۲۵ گل نزده است و چهارمین پنالتی را بازیکنان ما در این بازی خراب کردند. سرمربی تیم فوتسال گیتی‌پسند ادامه داد: بچه‌ها نشان دادند تا آخرین لحظه تلاش می‌کنند، ۲ بازیکن اصلی ما اخراج شدند اما به بازی برگشتیم و نشان از توانایی بازیکنان ما است البته از تیم راضی نیستم. وی با بیان این‌که آخر کار را می‌بینیم و نگران نیستم، گفت: شلوغی و دعوا نیز کنار زمین ندارم، با تیم بزرگ کار کردند، سختی کار خود را دارد، تا آخرین لحظه برای گیتی‌پسند کار خواهم کرد. شمسایی با بیان این‌که به دنبال این هستیم تا نتیجه کامل بگیریم، بیان داشت: بازیکن مصدوم زیاد داشته‌ایم و اگر بازیکنان برسند، در آینده بازی‌های بهتری انجام می‌دهیم، سعی می‌کنیم مشکلات را نیز رفع کنیم. چند اشتباه کردیم و سخت جریمه شدیم رضا لک نیز بعد از این دیدار اظهار داشت: بازی بسیار خوبی بود و شاید بهترین بازی لیگ برتر را شاهد بودیم، طبق برنامه‌ریزی که کرده بودیم، اوایل بازی جواب داد. سرمربی تیم فوتسال کراپ الوند افزود: وقتی از موقعیت‌ها استفاده نکنیم، مجازات می‌شویم؛ همه آنالیز‌هایی که در مورد نقاط قوت گیتی‌پسند انجام دادیم، درست بود اما چند اشتباه کردیم و سخت جریمه شدیم. وی در پایان بیان داشت: به دلیل محدودیت‌هایی که در بازیکن داریم مجبور شدیم با ۷ بازیکن بازی کنیم و فشار روی بازیکنان زیاد بود؛ بازی باکیفیتی بودند و افرادی که بازی را دیدند، لذت بردند، امیدوارم در ادامه کار عملکرد بهتری داشته باشیم. انتهای پیام / ۶۳۰۹۰ / ن ۲۰
به گزارش خبرنگار ورزشی خبرگزاری فارس، مجید تابش‌نژاد درمورد شکست ۳ بر صفر تیم والیبال شهرداری ورامین مقابل سپاهان اصفهان در هفته هفدهم رقابت‌های لیگ برتر باشگاه‌های اظهار داشت: تعداد زیادی از بازیکنان ما دچار مصدومیت هستند. با باشگاه صحبت کرده‌ایم تا وقتی به آمادگی کامل نرسیده‌اند از آن‌ها استفاده نکنیم چون ممکن است بعدا دچار مشکل شوند. سلامتی آن‌ها برای ما اهمیت دارد و باشگاه هم این موضوع را پذیرفته است. وی افزود: اکنون از بازیکنان جوان خود استفاده می‌کنیم و دارایی ما همین است. ما نمی‌توانیم حالا از تیم خود توقع داشته باشیم که بتواند حریف پر قدتی مثل تیم سپاهان را که بازیکنان ملی‌پوش و بهترین‌های ایران را در اختیار دارد شکست دهد. تلاش خود را می‌کنیم که نتیجه خوبی بگیریم و اگر ببریم فوق‌العاده است و اگر هم ببازیم ما توقع زیادی از تیم خود نداریم. تابش‌نژاد درمورد شرایط تیم سپاهان اصفهان گفت: به هر حال سپاهان تیم بسیار خوب و کاملی است که ابزار کافی را در اختیار دارد. نیم‌فصل هم خودشان را تقویت کردند. تیمی است که از نظر دفاع و اسپک بسیار قوی است و امروز هم خوب بودند. ما توانستیم در ابتدای بازی خوب باشیم اما در امتیازهای بالا دریافت‌های ما نرسید که تیم دچار مشکل شد. انتهای پیام / ش
به گزارش خبرنگار ورزشی فارس هفته چهارم رقابت‌های لیگ برتر فوتسال امروز و با انجام ۶ دیدار در شهرهای مختلف برگزار شد. *گیتی پسند اصفهان ۴ کراپ الوند ۳ در یکی از حساس‌ترین رقابت‌های این هفته گیتی پسند اصفهان نایب‌قهرمان دوره قبل میزبان تیم پرمهره کراپ الوند ایرانیان بود. نماینده اصفهان با توجه به تساوی هفته گذشته مقابل فردوس قم از همان ابتدای شروع مسابقه با بازی هجوبی به دنبال کسب ۳ امتیاز در خانه بود. در نقطه مقابل بازیکنان ملی‌پوش کراپ به دنبال اولین پیروزی خود در لیگ برتر بودند. حساسیت و حواشی در این بازی آنقدر زیاد بود که از همان ابتدا بازیکنان دو تیم کار خود را هجومی شروع کردند که باعث اخراج دو بازیکن ملی‌پوش گیتی پسند، سپهر محمدی و محمد رضا سنگ سفیدی از زمین مسابقه بود. این حساسیت و حواشی آنقدر ادامه داشت که نیمکت نشینان هر دو تیم نسبت به عملکرد داوری اعتراض داشتند. در پایان این دیدار گیتی پسند توانست ۴ بر ۳ کراپ را شکست دهد. نکته مهم دیگری که در این مسابقه وجود داشت حضور سید محمد ناظم الشریعه سرمربی تیم ملی فوتسال در سالن مسابقه بود. *سن ایچ ساوه ۹ حفاری اهواز ۵ سن ایچ ساوه یکی از تیم‌های پرسابقه لیگ و تیمی که با اصغری مقدم مربی جوان خود از ابتدای لیگ خود را به عنوان یکی از مدعیان اصلی معرفی کرده، امروز و در یکی از بازی‌های حساس خود میزبان حفاری اهواز تیمی که با دو باخت پی‌در‌پی در رده ششم جدول گروه دوم قرار داشت. در نتیجه سن ایچ توانست با پیروزی پر گل ۹ بر ۵ بر حفاری غلبه کند تا همچنان به صدرنشینی خود در گروه دوم ادامه دهد. نتایج بازی‌های امروز به شرح زیر است: *فرش آرای مشهد ۴ کوثر اصفهان ۴ *حفاری خوزستان ۵ سن ایچ ساوه ۹ *مس سونگون ۶ راگا تهران ۲ *گیتی پسند ۴ کراپ الوند ۳ *منصوری قرچک ۵ شهروند ساری ۳ *مقاومت البرز ۳ فردوس قم صفر تیم‌های ایمان شیراز اهورا بهبهان در این هفته استراحت داشتند. انتهای پیام / ش
به گزارش خبرگزاری فارس از فیروزکوه، حجت‌الاسلام حسن حیدری امام جمعه شهرستان فیروزکوه در خطبه‌های این هفته نماز عبادی سیاسی جمعه با بیان اینکه زمانی که برای انسان مشکلی به وجود می‌آید، اظهار کرد: تقوا گره‌گشا بوده و قوی‌ترین مردم کسی است که بر خدا توکل کند؛ همان‌طور که افراد مورد امتحان الهی قرار می‌گیرند خداوند متعال جامعه را نیز امتحان می‌کند و اگر جامعه‌ای دچار مشکلات اقتصادی می‌شود، آیا مردم این جامعه راه خدا را در پیش می‌گیرند؟ وی گفت: قرآن کریم وعده می‌دهد اگر انسان اهل صبر و تقوا الهی باشد، حیله‌های شیطان نمی‌تواند هیچ ضربه‌ای به انسان بزند؛ مگر در صدر اسلام و دوران دفاع مقدس این امر برای ما تجربه نشد که جوانان مؤمن ما صبر پیشه کرده و در برابر استکبار جانانه ایستادند و در نهایت پیروز شدند. امام جمعه فیروزکوه با بیان اینکه پیام نماز جمعه رعایت تقوا است، افزود: تقوا رمز عاقبت بخیری و کلید حل همه مشکلات است؛ اگر مسئولی می‌خواهد کار کند تقوا را سرلوحه کار خود قرار دهد. حجت‌الاسلام حیدری تصریح کرد: نماز جمعه باید ملجاء، پناه مردم و مکان مطالبه‌گری انقلابی باشد لذا حضور مسؤولان شهرستان فیروزکوه در نماز جمعه لازم است و باید این پایگاه وسنگر را فرصت ارتباط چهره به چهره با مردم و خانواده‌های معزز شهدا بدانند. وی درباره دهه بصیرت عنوان کرد: مردم در روز ۹ دی ثابت کردند اگر پای انقلاب باشند انقلاب حفظ می‌شود، رمز بقا و حفظ انقلاب حضور مردم در صحنه است؛ مردم ثابت کردند بصیرت خود را از مکتب امام حسین (ع) به دست آوردند. امام جمعه شهرستان فیروزکوه با اشاره به سه ویژگی ممتاز شهید سلیمانی ابراز کرد: اولین ویژگی اخلاص و کار جهادی برای خدا بود، یک مسؤول نباید شب و روز بشناسد بلکه باید از هر چه توان و ظرفیت دارد برای خدمت به مردم استفاده کند؛ ویژگی دوم مردمی بودن و تواضع است، مسؤولان باید مردمی باشند و از مردم جدا نباشند، در برابر خانواده معزز شهدا که ولی‌نعمت ما هستند باید متواضع باشند. حجت‌الاسلام حیدری افزود: سومین ویژگی شجاعت در مرحله اقدام بود، مسؤول باید شجاع و اهل اقدام باشد، مسؤولان باید این سه ویژگی را سرلوحه کار خود قرار دهند. وی تصریح کرد: امروز متاسفانه بعضی‌ها از مطالبات مردم سوءاستفاده می‌کنند و وقتی مشکل معیشتی مردم یکی از مشکلات عمده است بعضی‌ها وانمود می‌کنند بخش عمده مشکلات کشور به تحریم مربوط می‌شود و باید مذاکره کنیم تا تحریم برداشته شود. امام جمعه شهرستان فیروزکوه خاطرنشان کرد: لذا کلید حل مشکلات را برای مردم، مذاکره سازش در مقابل استکبار معرفی می‌کنند؛ درست است که تحریم فشار می‌آورد اما چه کسی گفته است که بخش عمده‌ای از مشکلات به تحریم ربط دارد؟، بلکه به اذعان کارشناسان، بخش عمده مشکلات کشور به سوءمدیریت مربوط می‌شود لذا راه‌حل مذاکره نیست. حجت‌الاسلام حیدری عنوان کرد: ما باید تلاش کنیم تا سوءمدیریتی که در کشور وجود دارد برطرف شود، راه برطرف کردن تحریم مذاکره نیست زیرا مذاکره در برجام ثابت کرد شدنی نیست؛ آمریکا و غربی‌ها گرگ هستند و اگر با آن‌ها مذاکره کنیم برجام ۲ و ۳ را به وجود می‌آوردند و بهانه‌جویی آمریکا هیچ وقت تمام نمی‌شود. وی در ادامه تاکید کرد: همانطور که مقام معظم رهبری (مد ظله العالی) فرمودند «راه‌حل، خنثی کردن تحریم است» ما باید خود را قوی کنیم تا دشمن نتواند ما را تحریم کند، با توجه به ظرفیت‌های عظیمی که در کشور وجود دارد می‌توانیم قوی شویم، راه قوی شدن تشکیل دولت جوان و حزب‌اللهی، توجه به ظرفیت‌های داخلی و قطع امید از بیگانه است؛ ملت ما ثابت کردند که می‌توانند تهدید را به فرصت تبدیل کنند. انتهای پیام / س
به گزارش خبرگزاری فارس به نقل از روابط عمومی بنیاد مستضعفان، سید پرویز فتاح در بازدید مشترک با رئیس سازمان برنامه و بودجه کشور از منطقه ۲ آزادراه تهران شمال، با اشاره به همزمانی این بازدید با نخستین سالگرد شهادت سردار سلیمانی اظهار کرد: حاج قاسم به دنبال تامین امنیت و رفاه مردم بود و همه تلاش او برای تحقق همین امر بود؛ لذا هر کاری که در مسیر ارتقاء امنیت و رفاه مردم باشد، در مسیر اهداف سردار سلیمانی است و می‌توان گفت که امروز این مسیر، مسیر این شهید آسمانی است. رئیس بنیاد مستضعفان بیان کرد: تونل البرز شرقی به طول ۶۴۰۰ متر، به عنوان بزرگ‌ترین تونل خاورمیانه، در این منطقه از آزادراه تهران شمال قرار دارد و عملیات عمرانی این تونل، تا پایان سال به اتمام می‌رسد. وی اضافه کرد: پس از تکمیل عملیات عمرانی این تونل، عملیات نصب تجهیزات و تاسیسات آن آغاز می‌شود و این تونل به گونه‌ای طراحی‌شده که تجهیزات و تاسیسات آن در طبقه فوقانی تونل نصب می‌شوند. رئیس بنیاد مستضعفان گفت: احداث مسیر رفت در منطقه ۲ آزادراه تهران شمال، طبق برنامه‌ریزی و زمانبندی در حال اجرا است، هم‌اکنون کار در قطعه ۲ آزادراه تهران شمال، به صورت ۲۴ ساعته و بدون حتی یک روز تعطیلی در حال انجام است و ۸۰۰ دستگاه ماشین‌آلات سنگین، ۲ هزار کارگر و مهندس در این منطقه مشغول کارند و به همین میزان نیز در حال پشتیبانی برای تامین مصالح مورد نیاز این پروژه هستند. وی با اشاره به هماهنگی قابل‌توجه بنیاد مستضعفان و دولت برای تکمیل منطقه ۲ آزادراه تهران شمال گفت: تا امروز دولت و بنیاد مستضعفان به تمام تعهدات خود برای تکمیل مسیر رفت در منطقه ۲ آزادراه تهران شمال عمل کرده‌اند و در طول اجرای پروژه آزادراه تهران شمال، هیچگاه دولت و بنیاد مستضعفان تا این اندازه با یکدیگر هماهنگ نبوده‌اند. فتاح با بیان اینکه احداث آزادراه تهران شمال به دست توانمند متخصصان ایرانی انجام می‌شود گفت: می‌توانیم امروز با افتخار بگوییم که این یک پروژه کاملا ایرانی است و همه طراحی‌ها و اجرای این مسیر که به جرأت می‌توان سطح تکنولوژی به کار رفته در آن را در تراز تکنولوژی روز دنیا دانست، به دست مهندسان ایرانی انجام‌شده است. فتاح در پایان با تاکید بر بی‌اثر بودن تحریم‌ها بیان کرد: استقبال مردم از قطعه یک آزادراه تهران شمال، موجب شد تا انگیزه ما برای سرعت بخشیدن به کار بیشتر شود و با تمام قوا برای عمل به وعده خود، تلاش می‌کنیم. انتهای پیام /
به گزارش گروه بین‌الملل خبرگزاری فارس، «میگل دیاز کانل برمودز» رئیس‌جمهور کوبا تلاش آمریکا برای قرار گرفتن نام این کشور در لیست کشورهای حامی تروریست را محکوم کرد. دیاز کانل در پیامی توییتری نوشت: «حرکت یک‌جانبه، نامعقول، ریاکارانه و ناعادلانه دولت آمریکا در راستای قرار دادن کوبا در لیست کشورهای حامی تروریست را محکوم می‌کنیم». رئیس‌جمهور کوبا در ادامه نوشت: «این دولت (آمریکا) است که گروه‌های تروریستی که علیه کوبا فعالیت می‌کنند تحت حمایت قرار می‌دهد». «برونو رودریگز» وزیر امور خارجه کوبا نیز در پیامی جداگانه، ضمن محکوم کردن این اقدام نوشت، «مایک پامپئو» وزیر امور خارجه آمریکا با نیت جلب رضایت اقلیت ضد کوبایی ساکن فلوریدا، برای قرار دادن کوبا در لیست کشورهای حامی تروریست تلاش می‌کند. روز پنجشنبه «نیویورک‌تایمز» نوشت، مقام‌های وزارت خارجه آمریکا طرحی را تهیه کردند که بر اساس آن کوبا به عنوان یک کشور حامی تروریسم شناخته شود. این رسانه آمریکایی در انتقاد از اقدام احتمالی این وزارتخانه در قرار دادن کوبا در فهرست «کشورهای حامی تروریسم» نوشت: «این اقدام دقیقه نودی سیاست خارجی (دولت ترامپ) طرح‌های دولت آینده بایدن به منظور کاستن از فشار تشدید شده آمریکا علیه هاوانا را پیچیده خواهد کرد». بعد از سخنان سال ۲۰۱۵ باراک اوباما رئیس‌جمهور سابق آمریکا و اعلام عادی‌سازی روابط واشنگتن با هاوانا بود که وزارت خارجه ایالات‌متحده، کوبا را از فهرست حامیان تروریسم خارج کرده بود. دولت آمریکا در سال ۱۹۸۲ در زمان ریاست جمهوری «رونالد ریگان» برای اولین بار کوبا را در لیست تروریسم قرار داده بود. بعد از توافق بین آمریکا و کوبا در دولت اوباما و تعهد هاوانا به انجام اصلاحات سیاسی و اجتماعی در کوبا، واشنگتن تحریم‌های اقتصادی، محدودیت‌های رفت و آمد و تجارت بین دو کشور را رفع کرد و سفارت آمریکا در کوبا را بعد از چند دهه تعطیلی، بازگشایی کرد و باراک اوباما در سال ۲۰۱۶ به کوبا رفت. با روی کار آمدن دونالد ترامپ به عنوان رئیس‌جمهور، دولت آمریکا مواضع تندی علیه کوبا اتخاذ کرد و بار دیگر به تشدید فشارهای سیاسی، اقتصادی و تهدید نظامی علیه کوبا روی آورد. انتهای پیام / م
به گزارش خبرنگار اقتصاد بین‌الملل خبرگزاری فارس، به نقل از رویترز، در آخرین معاملات سال ۲۰۲۰ قیمت نفت با ۱۷ سنت افزایش ۵۱ ٫ ۸ دلار قیمت‌گذاری شد اما علیرغم این رشد قیمت این حامل مهم انرژی نسبت به ابتدای سال ۲۰۲۰، بالغ بر ۲۰ درصد کاهش را تجربه کرده است. در واقع شیوع ویروس کرونا و متعاقبا اعمال قرنطینه‌های سراسری در بسیاری از اقتصادهای بزرگ جهان به کاهش انجام فعالیت‌های اقتصادی منجر شده و نهایتا قیمت نفت در بازار جهانی را پایین کشید. علیرغم پایین بودن قیمت نفت نسبت به ابتدای سال اما نسبت به ماه آوریل شاهد رشد حدود دو برابری قیمت نفت در بازار جهانی بوده‌ایم. اخبار مربوط به ساخت ویروس کرونا هم در سه ماهه پایانی سال ۲۰۲۰ باعث شد تا شاهد رشد قیمت نفت در بازار جهانی باشیم و نهایتا قیمت طلای سیاه به بالاترین میزان در ۱۰ ماه گذشته برسد. نفت برنت نسبت به ابتدای سال جاری کاهش ۲۱ ٫ ۵ درصدی قیمت را داشته و قیمت نفت آمریکا هم ۲۰ ٫ ۵ درصد پایین آمده است. در آوریل سال جاری سقوط تقاضای نفت در بازار جهانی در کنار بالا گرفتن اختلاف بین روسیه و عربستان و تصمیم دو کشور برای عرضه حداکثری نفت به بازار جهانی باعث شد تا قیمت نفت سقوط سنگینی را تجربه کند. قیمت نفت آمریکا در این برهه حتی به منفی ۴۰ ٫ ۳۲ دلار رسید و قیمت نفت برنت هم به ۱۵ ٫ ۹۸ دلار در هر بشکه کاهش یافت که از سال ۱۹۹۹ تا کنون بی‌سابقه بوده است. انتهای پیام /
به گزارش خبرگزاری فارس از اصفهان، در قالب هفته چهارم لیگ برتر فوتسال و در گروه نخست از ساعت ۱۵:۱۵ امروز تیم گیتی‌پسند اصفهان میزبان تیم کراپ الوند بود که این دیدار با پیروزی گیتی‌پسند به پایان رسید. در ابتدای بازی و روی غافلگیری بازیکنان گیتی‌پسند شاگردان رضا لک در کراپ نخستین گل بازی را به ثمر رساندند؛ در ادامه سفید‌پوشان گیتی‌پسند برای جبران گل خورده یک‌پارچه حمله شدند. تلاش بازیکنان گیتی‌پسند بالاخره در اواسط نیمه اول جواب داد و موفق شدند گل مساوی را به ثمر برسانند؛ در ادامه نیز تلاش ۲ تیم برای گل‌زنی اثر نداشت و بازی در نیمه اول با تساوی یک بر یک به پایان رسید. در نیمه دوم نیز کراپ الوند خیلی زود به گل برتری دست پیدا کرد و گیتی‌پسندی‌ها دوباره برای جبران گل خورده بازی را در دست گرفتند و خیلی زود هم به گل تساوی دست پیدا کردند. در حالی که گیتی‌پسند شانس پیش افتادند از روی نقطه پنالتی را داشت اما این موقعیت از دست رفت و در مقابل کراپ از اخراج بازیکن گیتی‌پسند استفاده کرد و سومین گل را نیز به ثمر رساند. در ادامه نیمه دوم گیتی‌پسند موفق شد ابتدا گل تساوی را به ثمر برساند و در لحظات پایانی چهارمین گل را وارد دروازه کراپ کرد؛ این دیدار با نتیجه ۴ بر ۳ گیتی‌پسند به پایان رسید. کارت زرد: رضا لک (سرمربی) و علی عابدین از کراپ الوند - محمدرضا سنگ‌سفیدی و فرهاد توکلی از گیتی‌پسند کارت قرمز: سپهر محمدی در دقیقه ۲۹ و محمدرضا سنگ‌سفیدی دقیقه ۳۱ از گیتی‌پسند گل: قدرت بهادری دقیقه ۱۱ و ۳۴، علی‌رضا وفایی دقیقه ۲۵ و علی‌اصغر حسن‌زاده دقیقه ۳۹ برای گیتی‌پسند - بهزاد عظیمی دقیقه ۳، ۲۱ و ۳۱ برای کراپ الوند ترکیب گیتی‌پسند اصفهان: علی‌اصغر حسن‌زاده، سپهر محمدی، محمدرضا سنگ‌سفیدی، سعید احمدعباسی، قدرت بهادری، وحید شفیعی، علی‌رضا وفائی، فرهاد توکلی، بهروز جعفری، مهدی مهدی‌خانی، مهدی مصطفایی و مهران رضاپور سرمربی: وحید شمسایی ترکیب کراپ الوند: مهدی جاوید، مهران عالیقدر، محسن فرهمند، فرید سهیلی، بهزاد عظیمی، امیرحسین رسولی، علی عابدین، سعید افشاری، ابوالفضل شهبازی، عرفان محمدیان، دانیال گیویلی و امین نصراله‌زاده سرمربی: رضا لک حواشی: * پیش از شروع دیدار به مناسبت سالگرد شهادت سردار سلیمانی مراسمی برگزار شد. * محمد ناظم‌الشریعه، سرمربی تیم ملی فوتسال به محمدرضا حیدریان مربی تیم ملی فوتسال با حضور در سالن این دیدار را از نزدیک مشاهده کردند. * با توجه به حساسیت بالای دیدار ۲ تیم به صورت مستقیم از شبکه‌های ورزش و اصفهان پخش شد. * سپهر محمدی، دروزاه‌بان ملی‌پوش گیتی‌پسند بعد از پشت سر گذاشتن مصدومیت در دروازه این تیم قرار گرفت. * در دقیقه ۴ بازی روی خطا بازیکن کراپ نیمکت‌نشینان گیتی‌پسند به شدت اعتراض کردند که داور به صورت جدی به نیمکت گیتی‌پسند تذکر داد. * محدودیت ۵ خطای تیمی تیم کراپ الوند در اواخر نیمه اول به پایان رسید. * در لحظات پایانی نیمه اول نیمکت تیم کراپ الوند به شدت به داور بازی اعتراض داشتند که داور رضا لک سرمربی کراپ را با کارت زرد جریمه کرد. * در دقیقه ۲۷ پنالتی به سود گیتی‌پسند اعلام شد که اعتراض بازیکنان کراپ را در پی داشت؛ بعد از خراب شدن این پنالتی نیمکت‌نشینان کراپ به شدت خوشحالی کردند. * در نیمه دوم محدودیت ۵ خطای تیم کراپ و گیتی‌پسند به پایان رسید. * بعد از اخراج دروازه‌بان گیتی‌پسند این تیم با ۴ بازیکن به بازی ادامه داد و با اخراج یک بازیکن دیگر، گیتی‌پسند برای لحظاتی با ۳ بازیکن بازی کرد. انتهای پیام / ۶۳۰۹۰ / ن ۳۰
به گزارش خبرگزرای فارس از تبریز، محمدرضا پورمحمدی عصر امروز در جلسه شورای گفت وگوی استان که با حضور وزیر صمت برگزار شد، اظهار کرد: از حدود ۲۵ ماه پیش در آذربایجان شرقی مسوولیت دارم و در این مدت وزرا و هیات‌های مختلفی در این استان حضور یافته و رئیس‌جمهور نیز دوبار به این استان سفر کردند؛ ولی هیاتی که امروز به همراه وزیر صمت در استان حضور یافتند جزو عالی‌رتبه‌ترین هیات‌ها به شمار می‌روند. وی با اشاره به برنامه کاری دو روزه وزیر صمت در استان تاکید کرد: ترجیح ما این است بیشتر جلسات تخصصی تشکیل داده و چاره‌اندیشی مشکلات را کنیم تا اینکه در شهرستان‌های متعدد به شکل فیزیکی حضور یابیم. پورمحمدی ابراز داشت: آذربایجان شرقی، یکی از مهمترین استان‌های کشور به لحاظ قابلیت‌های صنعتی، معدنی، کشاورزی و خدمات است و بیش از ۵ هزار و ۵۰۰ واحد صنعتی عمده و ۱۳ واحد خودروسازی در این استان فعالیت کرده و ۳۵ درصد قطعات خودرو کشور در این استان تولید می‌شود. استاندار آذربایجان شرقی، این استان را پایتخت شیرینی و شکلات کشور دانست و گفت: معادن مس، طلا و کانی‌های آذربایجان شرقی همواره در رتبه‌های بالای کشور قرار دارند. این مسوول با قدردانی از زحمات کارآفرینان و واحدهای تولیدی استان تصریح کرد: با وجود شرایط تحریم‌ها و کرونا در دو سال گذشته هیچ واحد تولیدی تعطیل و هیچ نیرویی تعدیل نشده و ۱۰۰ واحد تولیدی تعطیل استان نیز به چرخه فعالیت بازگشته‌اند. وی با بیان اینکه از نظر طرح‌های توسعه و ایجادی، آذربایجان شرقی در رتبه‌های دوم و سوم کشور قرار دارد، افزود: در سال‌های گذشته صادرات غیرنفتی ما ۵۰ درصد رشد داشته است. انتهای پیام / ۶۰۰۲۶ / و
به گزارش خبرگزاری فارس، به نقل از روابط عمومی اتاق بازرگانی تهران محمدرضا طلایی گفت: فعالان بخش خصوصی در حوزه تولید و صادرات نرم‌افزار با امضای تفاهم‌نامه‌ای با یکی از شرکت‌های قدرتمند اماراتی در حوزه فناوری اطلاعات و صادرات نرم‌افزار، فرآیند توانمندسازی شرکت‌های دانش‌بنیان و فعال در حوزه تولید و صادرات نرم‌افزار را آغاز کردند. رئیس اتحادیه تولیدکنندگان و صادرکنندگان نرم‌افزار ایران، تفاهم‌نامه مشترک همکاری در حوزه توسعه فناوری اطلاعات، با هدف توسعه بازار شرکت‌های حوزه تولید و صادرات نرم‌افزار و محتوای دیجیتال میان این اتحادیه و شرکت اماراتی دیتامتیکس به عنوان یکی از شرکت‌های خوشنام امارات در حوزه صادرات فناوری اطلاعات به امضا رسید. طلایی بیان داشت: این تفاهم‌نامه به منظور توسعه بازار شرکت‌های دانش‌بنیان و فعال در حوزه تولید و صادرات نرم‌افزار در ایران به امضا رسیده و تلاش دارد تا علاوه بر آموزش و توانمندسازی نیروی انسانی فعال در این حوزه، انجام تحقیقات بازار و ارایه خدمات قدرتمند مرتبط با صادرات فناوری اطلاعات را در دستور کار قرار دهد. گفتنی است شرکت مذکور اماراتی یکی از مجموعه‌های معتبر در سطح بین‌المللی است که با دارا بودن دسترسی‌های گسترده بین‌المللی در حوزه تولید و صادرات نرم‌افزار، محتوای دیجیتال و خدمات صادرات فناوری اطلاعات است. این تفاهم‌نامه مشتمل بر ۶ ماده و ۷ بند است و این تفاهم‌نامه محورهایی همچون «ارایه خدمات توسعه بازار برای کسب و کارهای مرتبط با حوزه فناوری اطلاعات برای ورود به بازارهای جهانی»، «ایجاد فرصت آشنایی سرمایه‌گذاران خارجی با استارتاپ‌ها و شرکت‌های دانش‌بنیان ایرانی»، «تسهیل حضور شرکت‌های فناوری اطلاعات ایرانی در رویدادهای بین‌المللی»، «ایجاد فضای همکاری شرکت‌های بین‌المللی با متخصصان فناوری اطلاعات ایران» و «ارایه خدمات آموزش و توانمندسازی نیروی انسانی برای همگام شدن با استانداردهای بین‌المللی» را دنبال می‌کند. انتهای پیام /
به گزارش خبرگزاری فارس از کرمانشاه، هوشنگ بازوند در جلسه گفتگوی بخش خصوصی با دولت که در سالن شهدای دولت استانداری کرمانشاه برگزار شد، اظهار کرد: قرار گرفتن استان کرمانشاه در رتبه‌های انتهای جدول سرانه بیمه تامین اجتماعی و ظریب نفوذ بیمه در جمعه بسیار ناراحت‌کننده است و باید هر چه سریعتر نسبت به رفع آن اقدامی صورت گیرد. وی افزود: ممکن است انتقادهای به دستورالعمل‌ها، شیوه نامه‌ها و یا بودجه تامین اجتماعی در کشور وجود داشته باشد اما با همین شیوه نامه‌ها ودستورالعمل‌ها استانی همچون یزد از ظریب نفوذ بیش از ۸۰ درصد برخوردار است و در صدر جدول قرار گرفته است و استان ما با ظریب نفوذ ۳۸ درصد در رتبه‌های انتهای جدول قرار دارد. بازوند خاطرنشان کرد: زمانی که دولت مصوباتی جهت کمک به اقشار مختلف جامعه تدوین می‌کند به علت پایین بودن ظریب نفوذ بیمه دراستان ما بخش زیادی از مردم از آن بی‌بهره می‌مانند و استان‌های دیگر بهره کافی را از این مصوبات می‌برند، نمونه موردی این مساله را در مصوبات حمایتی در موضوع شیوع بیماری کرونا مشاهده کردیم. وی اضافه کرد: بیش از ۱۱ هزار نفر برای دریافت مقرری بیکاری ثبت‌نام کردند درحالی‌که طی بررسی‌های بعمل آمده مشخص شد حدود پنج تا ۶ هزار نفر آنها بیمه بودند این شرایط به ضرر استان و کارگران و کارمندانی است که بیمه نشده‌اند و همین موضوع است که ما را جزو استان‌های آخر کشور قرار داده است. استاندار کرمانشاه تاکید کرد: مشکلات و موانع موجود در دستورالعمل‌های مربوط به بحث بیمه تامین اجتماعی در کل کشور وجود دارد اما استان‌های پیش رو در ظریب نفوذ بیمه این موانع و مشکلات را برطرف کرده و ظریب نفوذ مناسبی برخوردار هستند و ما نیز باید راهکارهای تسهیل در این موضوع را شناسایی و به کار ببندیم. در این جلسه، «محمد رشیدی» نماینده کرمانشاه در مجلس شورای اسلامی درخصوص بودجه سال ۱۴۰۰ گفت: در هفته‌های اخیر کلیات بودجه سال ۱۴۰۰ به مجلس شورای اسلامی ارسال‌شده و مورد انتقاد و اختلاف نظر کارشناسان قرار گرفته است چرا که موضوعاتی مهمی در این بودجه وجود دارد به عنوان مثال فروش ۲ ٫ ۳ میلیون بشکه نفت در بودجه سال بعد امری بعید به نظر می‌رسد. محمد رشیدی ادامه داد: هم‌اکنون در مجلس شورای اسلامی به صورت سه شیفت برای ارزیابی و بررسی بودجه سال ۱۴۰۰ وقت صرف می‌شود. رشیدی ادامه داد: این نوید را به جامعه کشاورزی استان می‌دهیم که برنامه‌های خوبی برای حمایت از بخش کشاورزی در بودجه سال بعد داریم که درحال کارشناسی و ارزیابی است. انتهای پیام / ح
به گزارش خبرگزاری فارس از اهواز، محسن رضایی دبیر مجمع تشخیص مصلحت نظام بعدازظهر ظهر امروز در ادامه بازدیدهای خود از مناطق محروم استان خوزستان، وارد محله منبع آب شد و با اهالی این منطقه گفتگو کرد. فرمانده سپاه پاسداران در دوران دفاع مقدس با قدردانی از شاهوارپور فرمانده سپاه ولیعصر (عج) خوزستان و گروه‌های جهادی گفت: من دست تمامی کسانی که به مردم محروم خدمت می‌کنند را می‌بوسم. این آیه شریفه که ولو أن أهل القری آمنوا واتقوا لفتحنا علیهم برکات من السماء والأرض می‌فرماید هرجا که ایمان و تقوا وارد بشود، برکات از زمین و آسمان می‌جوشد. رضایی ادامه داد: برخی از دوستان در اینجا گفتند که با ورود سپاه به این منطقه انقلاب برای اولین بار وارد شد، پاسداران انقلاب هر جا که بروند با خودشان برکات می‌آورند. نمونه‌اش حاج قاسم سلیمانی بود که در ایران و عراق و لبنان و سوریه برکاتی را با خود آورد. دبیر مجمع تشخیص مصلحت نظام تصریح کرد: باید تلاش کنیم که خدمت به مردم را به عنوان اصلی‌ترین هدف انقلاب اسلامی درنظر بگیریم، انقلاب شده برای آسایش مردم و انقلاب شده که ظلم نباشد، فساد نباشد، فقر نباشد، تبعیض نباشد و یک جامعه آرمانی به وجود بیاید. محله‌ها و شهرها و روستاهای ایران آرمانی شکل بگیرند. وی افزود: هدف انقلاب اسلامی، آبادانی دنیا و آخرت شهرهای ایران است. آبادانی دنیا و آخرت محلات و مناطق ایران است. انقلاب اسلامی می‌خواهد دنیا و آخرت خانواده‌های ایران را آباد سازد. باید تلاش کنیم که درد و رنجی در دل مردم نباشد. رضایی یادآور شد: انقلاب وارد هر عرصه‌ای شد، مشکلات آن را رفع کرد، انقلاب وارد امنیت شد، امنیت را سامان داد، وارد دفاع شد، مرزها را امن کرد. مردم ما زیر سایه ولایت‌فقیه به نظام جمهوری اسلامی افتخار می‌کنند اما انقلاب وارد اقتصاد و صنعت و کشاورزی نشده است، وارد شهرسازی ایران نشده است. در قانون اساسی تصریح‌شده که هیچ خانواده ایرانی نباید بدون مسکن باشد اما امروز متاسفانه ۱۵ میلیون حاشیه‌نشین داریم و لازم است دولت و مجلس و قوه قضاییه برای آنها خانه تهیه کنند. دبیر مجمع تشخیص مصلحت نظام بیان کرد: باید یک انقلاب خانه‌سازی برای مردم و محرومین را به راه بیندازیم. خانه بدون شغل و درآمد هم ناقص است. مسکن یک روی سکه است و روی دیگر، درآمد و شغل برای مردم است. رضایی در ادامه با اشاره به این موضوع که من از آقایانی که برای شما خانه ساخته‌اند می‌خواهم که برای اشتغال شما برنامه‌ریزی کنند، اظهار کرد: کسب و کارهای خانگی به وجود بیاید و محصولات خانگی در بازار نهایی به فروش برسد. لذا همه اعضای خانواده می‌توانند کار کنند؛ من از کودکی در کنار پدرم کار می‌کردم. انتهای پیام / ۷۲۰۱۳ / و
به گزارش خبرگزاری فارس از سی سخت، در چندین نقطه از بازار شهر سی سخت روغن دولتی توزیع گردید. به گزارش فارس، از روز اول کمیاب شدن روغن در بازار برای چندمین بار با رایزنی و پی گیری اداره صنعت، معدن و تجارت دنا روغن با نرخ دولتی در چندین نقطه بازار شهر سی سخت جهت استفاده شهروندان شهر سی سخت و روستاهای اطراف با رعایت کامل پروتکل‌های بهداشتی توزیع گردید. شهامت باربد در گفت‌وگو با فارس گفت: از زمانی که روغن در کشور و به تبع آن در استان و شهرستان کمیاب شد تمام سعی و تلاش خود را برای تامین روغن مورد نیاز مردم انجام دادیم و توانستیم تا کنون چندین مرحله روغن مورد نیاز شهرستان را تامین کنیم. این مسئول بیان داشت: طی رایزنی‌هایی که با شرکت‌های توزیع پخش مواد غذایی داشتیم توانستیم در چند روز گذشته مقدار قابل توجهی روغن برای بازار شهر سی سخت در نظر بگیریم که امیدواریم مردم در این رابطه با ما همکاری کنند و از خرید روغن اضافی خود داری شود و فقط به اندازه نیاز خود خرید کنند چرا که گاها مشاهده‌شده است که افرادی اضافه بر نیاز خود خرید و در خانه انبار می‌کنند که باید گفت همین افراد هستند که باعث می‌شوند اوضاع نابسامانی در جامعه به وجود بیاید و دلالان هر طور که می‌خواهند برای فروش جنسشان هزار منت بر سر مردم بگذارند. باربد گفت: علاوه بر توزیع چندین مرتبه روغن توانستیم چندین مرتبه هم برنج وشکر دولتی برای رفاه حال مردم به بازار تزریق کنیم.
به گزارش خبرگزاری فارس از دیشموک؛ حجت‌الاسلام علی‌اکبر راوند در پیام آدینه امروز جمعه دوازدهم دی‌ماه ۹۹ اظهار کرد: بعد از دعوت مردم به تقوا یکی از مصادیق تقوا حفظ جان خود و عزیزان است الان به خاطر بیماری کرونا همه ما باید دقت کنیم مسائل بهداشتی و پروتکل‌های بهداشتی را رعایت کنیم که این رعایت پروتکل‌های بهداشتی از تعطیلی نماز جمعه در منطقه دیشموک شروع‌شده است پس باید دقت کنیم وقتی نماز جمعه تعطیل می‌شود یعنی خطر جدی در کمین مردم است. خطیب جمعه دیشموک گفت: این خطر جدی یعنی اینکه مردم منطقه دیشموک پروتکل‌ها را با جدیت رعایت کنند و از برگزاری مراسمات و جشن‌های عروسی و همچنین عزاداری خودداری کنند. وی با اشاره با سالگرد شهادت سردار دلها حاج قاسم سلیمانی و شهید ابو مهدی المهندس همراهان ایرانی و عراقی ضمن تسلیت عنوان کرد: ما وظیفه سنگینی در برابر شهدا داریم مخصوصا شهدای مقاومت که برای دفاع از حرم اهل‌بیت در برابر مستکبرین عالم با داعش جنگیدن تا شر این حیوان‌های خبیث را از سر مردم سوریه و عراق کم کرده‌اند. امام جمعه دیشموک گفت: سردار دلها رهبری جبهه مقاومت را بر عهده داشت و ارتباط نزدیکی که با فاطمیون و زینبیون حزب‌الله و حشدالشعبی عراق برقرار کرده بود اتحادی که بین کشورهای مقاومت به وجود آورده بود، شکست داعش را رقم زد. وی اذعان کرد: وقتی می‌بینیم سالگرد آزادی شهرها در سوریه به یاد حاج قاسم سلیمانی گرامی داشته می‌شود و قدردان این سردار دلها هستند پس این را باید بدانیم شکست داعش و رهبران داعشی یعنی آمریکا و رژیم صهیونیستی و هم پیمانان آنها توسط سردار دلها رقم خورده است. حجت‌الاسلام راوند گفت: اگر در حال حاضر می‌بینیم جمهوری اسلامی در امنیت کامل است آن را در فعالیتهای سرباز نظام و ولایت در خارج از مرزهای اسلامی جستجو کرد. وی با اشاره به سخنرانی‌های سردار دلها که آنچه مهم است حمایت ما از این نظام است خاطرنشان کرد: در کشور نباید کلامی بر خلاف سیاست‌ها و منویات مقام معظم رهبری (مدظله‌العالی) گفته شود و اگر هم گفته شود و اعتراضی صورت نگیرد در گناه آن سهیم هستیم. امام جمعه دیشموک گفت: اگر تمام علمای جهان یک‌طرف باشند و مقام معظم رهبری یک‌طرف دیگر باید طرف امام خامنه‌ای برویم و باید در عمل مانند سردار عمل‌گرا باشیم و با اعمالمان ثابت کنیم که قدردان خون شهید حاج قاسم سلیمانی و شهدای مقاومت هستیم. وی در ادامه افزود: آمریکا با شهادت حاج قاسم نشان داد که راه مقابله با دشمن مذاکره نیست بلکه راه ایستادگی در برابر زورگویان و مستکبران عالم است. راوند گفت: زبان مذاکره آنها به شهادت رساندن سردار ما بود و ایستادگی در برابر زیاده‌خواهی امریکا وظیفه همه ماست. وی عنوان کرد: وقتی آمریکا به مهمانی سردار دلها ما در کشور دیگر رحم نمی‌کند و اینکه سردار دلهای ما مهمان در کشور دیگری بود و این بزرگوار را در فرودگاه به شهادت می‌رسانند یعنی آنها زبان مذاکره را نمی‌فهمند و به شهادت رساندن سردار دلها زبان مذاکره آنهاست. خطیب جمعه شهر دیشموک گفت: تنها راه ایستادگی در برابر دشمن قسم‌خورده و بدعهد تکیه بر توان داخلی و خنثی‌سازی تحریم دشمن است. وی گفت: همه مردم منتظر انتقام سخت از عاملان و آمران شهادت سردار دلها و همرزمانش هستند و این انتقام سخت باید خروج آمریکا از منطقه و محو رژیم غاصب صهیونیستی و آزادی قدس شریف باشد. خطیب نماز جمعه شهر دیشموک با اشاره به نکته دیگر و مصاحبه سید مقاومت سید حسن نصرالله گفت: او در شرایطی گفتگو و مصاحبه کرد که منطقه در التهاب و تنش به سر می‌برد و دوره انتقال قدرت از ترامپ به بایدن و عادی‌سازی روابط با رژیم صهیونیستی و سالگرد شهادت حاج قاسم سلیمانی بود. وی با اشاره به گفتگوی سید حسن نصرالله در واکنش هوشمندانه به تحرکات رژیم صهیونیستی و خبر ورود زیردریایی این رژیم به آبهای خلیج‌فارس گفت: وقتی می‌شنوید که اسرائیلی‌ها دست به جنجال رسانه‌ای می‌زنند بدانید که پشت آن اقدامات حقیقی وجود ندارد. حجت‌الاسلام علی‌اکبر راوند گفت: سیدحسن نصرالله از برادر عزیز و شفیقش حاج قاسم می‌گوید که سخنان او شرحی مبسوط و عینی از نقش بی‌نظیر سردار دلها در خنثی‌سازی نقشه‌های دشمن در منطقه بود و نگاه راهبردی حاج قاسم و کلا نگرش وی درباره همه مسایل بسیار آموزنده و الهام‌بخش است و اشراف و احاطه‌اش بر حوادث و نگاهش به آینده کم‌نظیر است پس سردار دلها برای ما بسیار پراهمیت و علاوه بر اینکه درس‌آموز است باید الگوی مناسبی برای ما ایرانیان باشد. وی با اشاره به‌روز یکشنبه ۱۴ دی‌ماه روز جهاد کشاورزی ضمن تقدیر و تشکر از همه عزیزان زحمتکش در جهاد کشاورزی در بخش و شهرستان خاطرنشان کرد: فعالیتها و خدمات خوبی در یکسال اخیر در حوزه کشاورزی منطقه اتفاق افتاده است. راوند گفت: جاده‌های بین مزارع ساخت پل و پرداخت وامهای کشاورزی در خصوص خسارتهای کشاورزی به کشاورزان که در حال حاضر با مستقر شدن نهاد پیشرفت و آبادانی بنیاد مستضعفان در دیشموک و با کمک گرفتن از این عزیزان با آموزش کشاورزان می‌توان حرکت موثری در جهت گذر از کشاورزی سنتی و کم‌بازده به کشاورزی مدرن و علمی برداشت و با کاشت گیاهان داروئی می‌توان تحول بزرگی در بخش به وجود اورد. وی با اشاره به طرح بزرگ آجم دیشموک و هزینه‌های چندمیلیاردی گفت: از بین بردن هزینه میلیاردی بیت‌المال مسلمین در دهستان آجم نیاز بررسی دارد که مدعی‌العموم باید به پروژه میلیاردی ورود پیدا کند و با افراد متخلف در این پروژه برخورد قاطع و قانونی کند. انتهای پیام / ۸۲۰۲۷
به گزارش خبرگزاری فارس از رباط‌کریم، حجت‌الاسلام حسن ترابی امام جمعه شهرستان رباط‌کریم در خطبه‌های نماز جمعه این هفته ضمن سفارش خود و دیگران به تقوای الهی اظهار کرد: فلسفه وجودی همه عبادات تقرب به خدا و بندگی خالصانه بوده و در این میان اهمیت نماز جمعه بسیار بالا است. وی در خطبه دوم نماز ضمن تسلیت ایام فاطمیه و شهادت جانسوز حضرت فاطمه‌الزهرا (سلام‌الله علیها) گفت: این بانوی بزرگ از هر نظر یک الگوی بی‌نظیر، نه‌تنها برای بانوان، بلکه کل بشریت است. امام جمعه شهرستان رباط‌کریم در ادامه با گرامیداشت اولین سالگرد شهادت حاج قاسم سلیمانی افزود: نقش شهید سلیمانی در دوران دفاع مقدس و پیروزی‌های بزرگ جبهه مقاومت، نابودی داعش و دیگر گروه‌های تکفیری، تروریستی بر کسی پوشیده نیست و دشمنان بدانند با شهادت حاج قاسم سلیمانی پرچم مقدس مبارزه با آمریکا بر زمین نخواهد افتاد و راه او با قوت و قدرت بیشتری ادامه خواهد داشت. حجت‌الاسلام ترابی ادامه داد: سردار شهید سلیمانی حق بزرگی بر ملت ایران و امت اسلامی دارد، امنیت و آرامش امروز ما در ایران، عراق، سوریه و سایر کشورها مرهون رشادت و شجاعت ایشان و دیگر شهدای مدافع حرم است. وی در ادامه با اشاره به وداع میلیونی و کم‌نظیر دو ملت ایران و عراق با پیکر این شهید و همرزمانش تأکید کرد: خون بناحق ریخته شده سردار سلیمانی قیامتی در ایران، عراق و در میان ملت‌های منطقه به وجود آورده و قطعا ملت ایران و امت اسلامی از آمران و مباشران شهادت شهید حاج قاسم سلیمانی انتقامی سخت خواهند گرفت و خواب راحت را از آن‌ها خواهند ربود. امام جمعه شهرستان رباط‌کریم در پایان با توجه به خبرهایی که از تحرکات نظامی آمریکا و رژیم صهیونیستی در منطقه به راه افتاده است را ترس و وحشت آن‌ها از سیلی سخت ایران در اولین سالگرد شهادت حاج قاسم سلیمانی دانست و گفت: این جنگ روانی و بازی رسانه‌ای با هدف فضاسازی برای جلوگیری از سیلی سخت ایران است. انتهای پیام / س
به گزارش خبرگزاری فارس از میناب، حجت‌الاسلام محسن ابراهیمی در خطبه‌های ظهر امروز میناب ضمن گرامیداشت سالگرد شهید سلیمانی گفت: او تابع محض ولایت و ذوب در ولایت و انقلاب بود. وی با بیان اینکه شهادت سردار سلیمانی برکات زیادی در دنیا برای کشورمان و جهانیان بوجود آورد، اضافه کرد: دشمنان در برابر شهادت سردار سلیمانی احساس ضعف کردند و شهادت سردار، قدرت ایران و جبهه مقاومت را به رخ جهانیان کشید. خطیب جمعه شهرستان میناب ضمن تبریک میلاد حضرت مسیح افزود: همه شما نمازگزاران را به رعایت و دقت دستورالعمل‌های ستاد ملی کرونا تا پایان این بیماری توصیه می‌کنم. وی گفت: دشمنان به‌دنبال دوقطبی کردن کشور در بعد سلامت و قانون هستند که نیاز است در این زمینه هوشیار باشیم. حجت‌الاسلام ابراهیمی تصریح کرد: ما در شهرستان میناب نیروی جوان، هنرمند و بانشاط و متخصص در عرصه‌های مختلف کم نداریم، قدر این جوانان بدانیم و از این ظرفیت‌ها استفاده کنیم. امام جمعه میناب با بیان اینکه در گام دوم انقلاب قدر جوانان توانمند را بدانیم و از ظرفیت آنها بهره کافی ببریم، گفت: گلایه جوانان و هنرمندان این شهرستان از کمبود فضای فرهنگی در شهرستان است و من از مسؤولان، مردم و خیرین می‌خواهم به کمک ایجاد فضاهای فرهنگی خودتان و جوانان بیایید و حمایت کنید که حمایت از جوانان، حمایت از توسعه و فرهنگ شهرستان میناب است. حجت‌الاسلام ابراهیمی ادامه داد: میز خدمت هر هفته با حضور مسؤولان ادارات این شهرستان در نماز جمعه، نیم ساعت قبل از نماز و نیم ساعت بعد از نماز جمعه جهت رسیدگی به مشکلات مردم انجام می‌شود. انتهای پیام / ۳۲۶۴
به گزارش خبرگزاری فارس از کهگیلویه، حجت‌الاسلام علی وحدانی‌فر امروز پیش از خطبه‌های نمار جمعه پاتاوه در خصوص اهمیت فریضه نماز جمعه اظهار داشت: طبق روایات شرکت در نماز جمعه حج مستمندان است. امام جمعه کهگیلویه تصریح کرد: مومنین کسانی هستند که نه سرمای زمستان نه گرمای تابستان آنها را از نماز جمعه باز نمی‌دارد. وی با تسلیت سالگرد شهادت سردار سلیمانی گفت: سلیمانی برای ما ایرانیان نبود بلکه سردار جبهه اسلام بود. وی با بیان اینکه سردار شهید سلیمانی فرمانده لشکر همه ازادیخواهان و فرمانده لشکر مقابله با استکبار بود، افزود: برای دفاع از ناموس شیعه و اسلام می‌جنگید و آرام نداشت. وحدانی‌فر گفت: سردار سلیمانی مالک اشتر رهبر انقلاب بود او را از ما گرفتند همان طور که مالک اشتر را از علی (ع) گرفتند. وی در واکنش به تحرکات اخیر امریکا گفت: دشمن این تصور خام را نداشته باشد که ما سکوت کردیم و تحرکات اخیر او در اعزام بمب افکن‌های اف ۵۲ ما را از صحنه خارج می‌کند. امام جمعه کهگیلویه تصریح کرد: دشمن می‌داند و باید بداند که جمهوری اسلامی ایران در مقابل زیاده‌خواهی آنها کوتاه نخواهد آمد. وی اضافه کرد: هدف خالی کردن منطقه از وجود نجس امریکای پلید است. حجت‌الاسلام وحدانی‌فر گفت: نوکران جیره‌خوار امریکا در خلیج‌فارس به اهداف شوم خود نخواهند رسید. وی گفت: در مقایسه فکری ما آل سعود و آل خلیفه جایگاهی ندارند وعددی نیستند که روی آنها تمرکز کنیم. وحدانی‌فر تصریح کرد: دشمن امریکاست که چهل سال بر این ملت ظلم و ستم و قرنهاست چپاول می‌کند. وی با بیان اینکه پالس و تحرکات اخیر امریکا دلیل نمی‌شود جمهوری اسلامی سکوت کند، ادامه داد: جمهوری اسلامی برادری را وحدت مسلمانی و تقریب بین مذاهب را مهم می‌داند. انتهای پیام / ۸۲۰۱۶
عباس سروری در گفت‌وگو با خبرنگار فارس در خصوص همایش بزرگ بزرگداشت ترور ناجوانمردانه حاج قاسم سلیمانی، اظهار کرد: با اشاره به اینکه نخستین مراسم سالگرد شهید سلیمانی روز شنبه ۱۳ دی‌ماه ساعت ۹ صبح در حسینیه ثارالله سپاه نبی اکرم (ص) با سخنرانی سردار عبدالرضا مسگریان برگزار می‌شود اظهار داشت: همچنین مراسم گرامیداشت یاد و خاطره شهید سپهبد حاج قاسم سلیمانی، شهید ابومهدی المهندس و همراهانشان با رعایت کامل دستورالعمل‌های بهداشتی توسط ستاد مردی گرامی‌داشت سالگرد شهید سلیمانی روز شنبه ۱۳ دی‌ماه ساعت ۱۵ در گلزار شهدای کرمانشاه برگزار می‌شود. رئیس شورای هماهنگی تبلیغات اسلامی استان کرمانشاه با بیان اینکه در این اجتماع بزرگ سلیمانی‌ها حاج حسین یکتا به سخنرانی خواهد پرداخت و حاج یزدان ناصری نیز به مداحی می‌پردازد گفت: گلباران قبور پاک و مطهر همرزمان شهید حاج قاسم سلیمانی، شهدای مدافع حرم و سایر شهدای انقلاب اسلامی مزار شهدای کرمانشاه امروز انجام شد. سروری افزود: نهم دی‌ماه با عنوان بصیرت ولایتمداری و حماسه عاشورایی؛ دهم دی‌ماه بصیرت و اتحاد ملی عبور از فتنه‌ها؛ یازدهم دی تحت عنوان بصیرت، خواص و پیروی از ولایت؛ روز دوازدهم دی با نام بصیرت، ادیان الهی و آمادگی برای ظهور خورشید ولایت عظمی حضرت مهدی (عج)؛ روز سیزدهم دی‌ماه در سالروز شهادت سردار دلها به عنوان بصیرت، ملت حسینی و مکتب شهید سلیمانی نامگذاری شده است. وی اظهار کرد: چهاردهم دی‌ماه نیز به نام بصیرت، تولی و تبری و بیداری اسلامی؛ روز پانزدهم دی‌ماه به عنوان بصیرت، استکبارستیزی و مقابله با نفوذ؛ روز شانزدهم دی‌ماه امسال بنام بصیرت، تکریم سردار دلها و بزرگترین بدرقه جهانی؛ ۱۷ دی‌ماه به عنوان بصیرت، محکومیت تروریسم دولتی و جهاد هسته‌ای؛ هجدهم دی‌ماه با عنوان بصیرت، اقتدار ملی و سیلی به شیطان بزرگ و روز نوزدهم دی‌ماه نیز به عنوان بصیرت، غیرت دینی و لحظه‌شناسی نامگذاری شده است. رئیس شورای هماهنگی تبلیغات اسلامی استان کرمانشاه عنوان کرد: همچنین کمک‌های مومنانه ستاد اجرایی فرمان امام خمینی (ره) در روز شنبه به مناسبت نخستین سالگرد شهادت شهید سلیمانی در بین محرومان استان توزیع خواهد شد. انتهای پیام / ح
صادق ضیائیان در گفت و گو با خبرنگار اقتصادی خبرگزاری فارس در تشریح آخرین وضعیت جوی کشور بیان کرد: با ادامه پایداری جوی در اغلب نقاط کشور، کماکان افزایش غلظت آلاینده‌ها و کاهش کیفیت هوا در شهرهای صنعتی و پر جمعیت ادامه دارد. * هشدار آلودگی هوا و هوایی ناسالم برای همه گروه‌های سنی تا ۱۸ دی در کلانشهرها مدیرکل پیش‌بینی و هشدار سازمان هواشناسی اظهار کرد: از بعدازظهر امروز ۱۳۹۹ / ۱۰ / ۱۲ تا اواخر وقت پنج‌شنبه ۱۳۹۹ / ۱۰ / ۱۸ افزایش غلظت آلاینده‌ها و کاهش کیفیت هوا در شهرهایی نظیر تهران، کرج، قم، اراک، اصفهان، تبریز و مشهد پیش‌بینی می‌شود. وی افزود: بر این اساس امروز در شهرهای تهران، کرج، قم، شنبه ۱۳۹۹ / ۱۰ / ۱۳ در تهران، کرج، قم و مشهد، یک‌شنبه ۱۳۹۹ / ۱۰ / ۱۴ در تهران، کرج، قم و مشهد، دوشنبه ۱۳۹۹ / ۱۰ / ۱۵ در اصفهان و مشهد، سه‌شنبه ۱۳۹۹ / ۱۰ / ۱۶ در تهران، کرج و قم، چهارشنبه ۱۳۹۹ / ۱۰ / ۱۷ در تهران، کرج، قم، اراک، اصفهان و تبریز و پنج‌شنبه ۱۳۹۹ / ۱۰ / ۱۸ در تهران، کرج، قم، اراک، اصفهان، تبریز و مشهد، پتانسیل افزایش غلظت آلاینده‌ها به شرایط ناسالم برای همه گروه‌های سنی و در مناطق پرتردد و در اطراف صنایع آلاینده درون‌شهری افزایش غلظت آلاینده‌ها تا شرایط بسیار ناسالم وجود دارد. ضیائیان اظهار کرد: همچنین از ظهر امروز تا اواخر وقت پنج‌شنبه ۱۳۹۹ / ۱۰ / ۱۸، افزایش غلظت و انباشت آلاینده‌ها در شهرهای تبریز، قزوین، اراک، اصفهان و مشهد، پیش‌بینی می‌شود مدیرکل پیش‌بینی و هشدار سازمان هواشناسی تأکید کرد: توصیه می‌شود مدیریت به منظور کاهش تردد خودروها و کنترل فعالیت واحدهای صنعتی و کاهش آلاینده‌ها، در دستور کار باشد و افراد تردد غیرضروری در سطح شهر نداشته باشند و از فعالیت فیزیکی و ورزشی در فضای باز خودداری کنند. *هشدار افزایش ارتفاع موج در خلیج‌فارس و دریای عمان و توصیه به صیادان وی اظهار کرد: از روز شنبه ۱۳۹۹ / ۱۰ / ۱۳ تا پیش از ظهر سه‌شنبه ۱۳۹۹ / ۱۰ / ۱۶ افزایش ارتفاع موج تا یک متر، روز شنبه ۱۳۹۹ / ۱۰ / ۱۳ در نواحی مرکزی خلیج‌فارس و دریای عمان، روز یک‌شنبه ۱۳۹۹ / ۱۰ / ۱۴ در خلیج‌فارس و دریای عمان، روز دوشنبه ۱۳۹۹ / ۱۰ / ۱۵ در شرق خلیج‌فارس، تنگه هرمز و دریای عمان و روز سه‌شنبه ۱۳۹۹ / ۱۰ / ۱۶ در شرق خلیج‌فارس و تنگه هرمز پیش‌بینی می‌شود. ضیائیان با اشاره به احتمال غرق شدن قایق‌های کوچک، آسیب دیدن شناورهای سبک، پاره شدن تورهای صیادی و بروز اختلال در فعالیت‌های دریایی در ساحل و فعالیت‌های فراساحل، تأکید کرد: در این راستا باید محدودیت در تردد با شناورهای سبک، نیمه سنگین و تفریحی و فعالیت شیلاتی در دستور کار باشد. * هشدار وقوع امواج در خزر مدیرکل پیش‌بینی و هشدار سازمان هواشناسی بیان کرد: همچنین از اواخر وقت یک‌شنبه ۱۳۹۹ / ۱۰ / ۱۴ تا اواخر وقت دوشنبه ۱۳۹۹ / ۱۰ / ۱۵، افزایش ارتفاع موج تا یک متر روز یک‌شنبه ۱۳۹۹ / ۱۰ / ۱۴ در غرب دریای خزر و روز دوشنبه ۱۳۹۹ / ۱۰ / ۱۵ دریای خزر پیش‌بینی می‌شود. وی ادامه داد: در این راستا احتمال غرق شدن قایق‌های کوچک، آسیب دیدن شناورهای سبک، پاره شدن تورهای صیادی و اختلال در فعالیت‌های دریایی در ساحل و فعالیت‌های فراساحل وجود دارد، که توصیه می‌شود محدودیت در تردد با شناورهای سبک، نیمه سنگین و تفریحی و فعالیت شیلاتی و اتخاذ تمهیدات لازم توسط فعالان در پشتیبانی صنایع دریایی به ویژه فراساحل، در دستور کار باشد. * یخبندان در ۲۳ مرکز استان ضیائیان در تشریح وضعیت جوی پایتخت اظهار داشت: آسمان تهران روز شنبه ۱۳ دی صاف و غبارآلود پیش‌بینی می‌شود، بیشینه و کمینه دما فردا در پایتخت ۱۱ و صفر درجه است. وی اضافه کرد: روز آینده بندرعباس با بیشینه دمای ۲۵ درجه بالای صفر گرمترین مرکز استان و اردبیل با کمینه دمای ۱۳ درجه زیر صفر سردترین مرکز استان خواهد بود. مدیرکل پیش‌بینی و هشدار سازمان هواشناسی بیان کرد: روز آینده در ۲۳ مرکز استان کمینه دما سر و زیر صفر درجه است. انتهای پیام /
به گزارش خبرگزاری فارس از قرچک، حجت‌الاسلام حجت الله اسماعیلی امام جمعه قرچک ظهر امروز در خطبه‌های نماز عبادی سیاسی جمعه این هفته شهرستان پس از دعوت خود و همگان به تقوای الهی ضمن تسلیت ایام شهادت فاطمه زهرا (س) و ایام فاطمیه اظهار کرد: خداوند به سبب فاطمه زهرا بندگانش را امتحان کرده که راه بندگی، میزان تشخیص حق و نمادهای اطاعت، مقاومت، شجاعت و تسلیم همچنین راهنمای راه شهادت را در وی قرار داده است. وی با بیان اینکه مردم از عمق درک او به دور و عاجزند، گفت: بزرگترین درس از شخصیت آن حضرت ولایتمداری که جز برای معرفی جایگاه رفیع ولایت و دفاع از آن خلق نشده است که خواسته محکم و قلبی فاطمه (س) بود. امام جمعه قرچک با اشاره به اینکه یکسال از شهادت مرد میدان مجاهد نستوه و مالک اشتر زمان گذشت، ادامه داد: شهادت او تمام آزادی خواهان جهان و بشریت آگاه و داغدار کرد و درخت بصیرت و مقاومت را با خون پاکش عمیق آبیاری کرد و پرونده ادعای دروغین و رجزخوانی پوچ استکبار را برای همیشه بست. حجت‌الاسلام اسماعیلی تصریح کرد: سردار شهید حاج قاسم سلیمانی چهره بین‌المللی مقاومت است و عمر آرامش نسبی دشمن به پایان رسیده است چرا که این مالک اشتر به فرمان امامش جبهه متحد استکبار و استعمار و صهیونیست را در هم شکست و چه سعادتی از این بالاتر که تمام کفر بلکه فرمانده کل کفر دستور قتل او را داده است. وی بیان کرد: وقتی یک انسان عبد صالح و مخلص شود خداوند عظمت خود و قدرت خود را به آن بنده عطاء می‌کند و عظیم و قادر می‌شود. امام جمعه قرچک خاطرنشان کرد: اندیشه‌های درخشان در مکتب شهید حاج قاسم وجود دارد که باید شناخته شود و حفظ نظام از همه مسائل و موارد فرعی، گروهی، شخصی از اوجب واجبات است. حجت‌الاسلام اسماعیلی عنوان کرد: شخصیت حاج قاسم چند بعدی است یک ژنرال نظامی و یک سیاستمدار بروز جهانی ایجاد کننده اتحاد کشورهای جاندار منطقه در برابر استکبار جهانی است، گاهی برای مذاکره و تصمیم عاقلانه بیش از صد ساعت جلسه می‌گذاشت، ولی برای دشمن درغگو و نااهل و استکبار ذره‌ای وقت تلف نمی‌کرد و نامه رئیس سازمان سیاسی آمریکا را حتی باز نکرده بود. وی تأکید کرد: عده‌ای افراد معلوم حال در کشور می‌گویند اگر سازش کنیم همه چیز درست می‌شود، ولی در مقابل آن دشمن شروط ذلت باری را مطرح می‌کنند که از اولین شرط‌های آن‌ها خلع سلاح شدن، تعطیل کردن دانش، دست کشیدن از فرهنگ، رها کردن سپاه مخلص و قهرمان و مقتدر، رها کردن مسلمین غیور و وفادار و حسینی کشورهای مؤثر و بابصیرت اسلامی و بی تفاوتی نسبت به ناموس و شرف و عفت و حجاب زنان و دختران بوده که خواسته شیطان بزرگ و استکبار جهانی است. امام جمعه قرچک خطاب به افراد معلوم حال و خود فروخته ابراز کرد: چقدر بی‌غیرت هستند کسانی که دم از مذاکره و سازش می‌زنند. حجت‌الاسلام اسماعیلی افزود: نیروهای بهداشت و درمان ما با ایمان در میدان مبارزه با کرونا تا پای جان ایستادند و نیروهای بسیجی و انتظامی ما نیز در عرصه کارنامه درخشانی از خود ارائه کردند و این نیروهای ولایی برای حقوق و منصب کار نمی‌کنند بلکه خود را سرباز اسلام و امام حسین (ع) و ولایت می‌دانند. انتهای پیام / ۶۷۰۳۷ / پ / س
به گزارش خبرگزاری فارس از کرمانشاه، حقیقت مسئله شهید قاسم سلیمانی همان تعبیری است که امام خامنه‌ای فرمودند «ما به حاج قاسم سلیمانی شهید عزیز، به ابومهدی شهید عزیز به چشم یک فرد نگاه نکنیم به آنها به چشم یک مکتب، یک راه و یک مدرسه درس‌آموز نگاه کنیم.» مراسم گرامیداشت یاد و خاطره شهید سپهبد حاج قاسم سلیمانی، شهید ابومهدی المهندس و همراهانشان با رعایت کامل دستورالعمل‌های بهداشتی توسط ستاد مردی گرامی‌داشت سالگرد شهید سلیمانی روز شنبه ۱۳ دی‌ماه ساعت ۱۵ در گلزار شهدای کرمانشاه برگزار می‌شود. در این اجتماع بزرگ سلیمانی‌ها حاج حسین یکتا به سخنرانی خواهد پرداخت و حاج یزدان ناصری نیز به مداحی می‌پردازد. همچنین مراسم اقامه عزای شهادت مظلومانه حضرت زهرا (س) با رعایت پروتکل‌های بهداشت همزمان با سالگرد شهادت شهید سلیمانی در روز ۱۳ دی‌ماه با مداحی حاج یزدان ناصری بعد از نماز مغرب و عشا در مسجد قنبر کرمانشاه برگزار می‌شود. انتهای پیام / ح
به گزارش خبرگزاری فارس از تبریز، علیرضا رزم حسینی بعد از ظهر امروز در ابتدای سفر خود به استان آذربایجان شرقی در اتاق بازرگانی، صنایع، معادن و کشاورزی تبریز در گفت‌وگو با خبرنگاران، اظهار داشت: یکی از مهمترین کارهای دولت، تأمین مواد اولیه کارخانجات است که ابلاغ سیاست‌های جدید صادراتی، کمک شایانی به این حوزه کرد. *روند مثبت تامین مواد اولیه کارخانجات و اقلام مورد نیاز مردم با ابلاغیه‌های ستاد اقتصادی دولت وی با بیان اینکه تامین مواد اولیه کارخانجات و اقلام مورد نیاز مردم با ابلاغیه‌های ستاد اقتصادی دولت به خوبی در حال انجام است، گفت: صادرکنندگانی که تعهدات ارزی دارند می‌توانند با استفاده از ارز متقاضی یا واردات مواد اولیه و اقلام ضروری در مقابل صادرات، تعهدات ارزی خود را ایفا کنند. *تداوم روند مثبت صادراتی کشور تا پایان سال وزیر صنعت، معدن و تجارت با اشاره به تسریع در ترخیص کالاهای مانده و رسوبی در گمرکات، اضافه کرد: با ابلاغ این سیاست و همچنین دیگر سیاست‌های اقتصادی شاهد افزایش صادرات از مهرماه بودیم که این افزایش تا پایان سال نیز تداوم دارد. رزم حسینی در ادامه سخنان خود، استان آذربایجان شرقی را استانی صنعتی و از بزرگترین استان‌های صادر کننده کشور دانست و گفت: به خاطر اهمیتی که به بخش خصوصی، تشکل‌ها و انجمن‌ها در روند سیاست‌گذاری و تصمیم‌سازی می‌دهیم کار خود را در این سفر از اتاق بازرگانی، صنایع، معادن و کشاورزی تبریز آغاز کردیم. وی همچنین به فداکاری‌های مردم آذربایجان شرقی و تبریز در دوران انقلاب شکوهمند اسلامی و دفاع مقدس، ادای احترام کرد. انتهای پیام / ۶۰۰۰۱ / و
خبرگزاری فارس گروه تعلیم و تربیت: دکتر حیدر تورانی عضو هیأت علمی پژوهشگاه مطالعات آموزش و پرورش در یادداشتی نوشت: تجربه نشان می‌دهد، حضور در میادین و عرصه‌های دفاع از ارزش‌ها و پاسداشت آن، ابتدا آتشین و پرجنب و جوش و با حرارت می‌نماید، اما به تدریج گرمی آتش آن افول کرده و به سردی می‌گراید. شاید بخشی از این افول‌ها و رو به سردی گراییدن‌ها ریشه در بلد نبودن‌هاست. بلد نیستیم از کجا و چگونه شروع کنیم. گاه بیراهه می‌رویم و گاه تند و گاه کند، گاه شل و گاه سفت، گاه پیوسته و گاه گسسته. آنجایی که باید آرام برویم، می‌دویم و آنجایی که باید بدویم، سینه خیزانیم. به جای آنکه آموزه‌هایمان آرام، آرام چون برف بر زمین تشنه بنشیند و به تدریج نفود کرده و تا اعماق وجود بطراود، چون رگبار می‌باریم و به جای نفوذ و طراویدن، بسترهای تشنه را تخریب و لبان تشنه را تشدید می‌کنیم. بارها این راه و روش‌های اشتباه و ناکارآمد را رفتیم اما کمتر درس گرفته و آموختیم. قرار بود همه ایران را پر از رجایی و بهشتی و چمران‌ها کنیم، اما چون راهش را نیاموخته بودیم، در ابتدای راه ماندیم. فهمیده‌ها و شهید حججی‌ها را فریاد زدیم، اما چون درست نفهمیدیم؛ آنچنان که باید، بر ما حجت نشد. با چند کار و فعالیت نمادین و نه نهادین و با پاره‌ای از برنامه‌های سطحی نه عمیق و چند اقدام شعاری نه شعوری، توهم سیراب شدن یافتیم. بر طبل‌ها کوفته و نقاره‌ها زدیم تا آنجا که گوش‌ها به جای نوازش کر شدند. باید به جد از کارهای شعاری و عجولانه و غیر فنی و غیرعلمی و غیرعملی دست بشوییم و دل را شست‌وشو دهیم. به جای انجام وظیفه، رسالت و مأموریت پیشه کنیم. در کنار عقل از عشق کمک بگیریم. قبل از عمل، تفکر کنیم و از بهترین‌ها نه برترین‌ها، بهره بگیریم. یکی از بهترین‌ها از خود شروع کردن است. ابتدا نسبت خود را با ارزش‌های نمادین و نهادین درست و بی‌ریا برقرار کنیم. رفتارهای خود را با ارزش‌های ناب محک بزنیم. از خودمان قدری فاصله گرفته و از بیرون، خود و رفتارها و کردارهایمان را نظاره کنیم. تا شاید قدری به خود آییم و خردمندانه‌تر تصمیم بگیریم و شرافتمندانه‌تر عمل کنیم. خودمان را به قضاوت بنشینیم هر بار که تصمیم گرفتیم ارزشی را در آموزش و پرورش ترویج داده و آن را در نسل آتی نهادینه سازیم، بدون مکث و تأمل در لایه‌ها و سطوح بالا، مستقیما وارد مدرسه و کلاس‌های درس شدیم. هر آنچه به ذهن و سلیقه و ابتکار و قوه خلاقانه ما برمی‌آمده است، بی کم و کاست و بدون مطالعه و دقت لازم، گاه با روش‌ها و سیاق‌های غلط و افراطی و گاه پوچ و غیرعادی و گاه مضحک، برسفره یادگیری دانش آموزان گسترانیدیم و به تبع، دانش آموزان نیز به جهت فطرت پاک و بی‌آلایش شان، آغاز راه را با نشاط و علاقه پیمودند، اما به تدریج به جای سیراب شدن و انگیزه یافتن و کام گرفتن از ارزش‌ها، راه دیگری رفتند و کام دیگری یافتند. به نظر می‌رسد یکی از اقدامات راهبردی در جهت نهادینه‌سازی یک ارزش و یک مکتب نزد نوباوگان، کودکان و نوجوانان میهن عزیز اسلامی، عامل بودن به ارزش و مکتبی است که برای آن فریاد زده و شعار می‌دهیم. قبل از آنکه وارد مدرسه و کلاس درس شویم، ابتدا خودمان را به قضاوت بنشینیم و منصفانه ارزیابی کنیم. به راستی چقدر ما مدیران و کارشناسان در سطوح عالی، ارشد و میانی تا مدیران و معاونان مدارس و مربیان پرورشی و معلمان و آموزگاران، با آن ارزش‌ها ارتباط برقرار کرده و ایمان و باور داشته و در عقاید و رفتارهایمان متجلی ساخته‌ایم؟ چگونه چیزی که هنوز خودمان در زبان و گفتار، رفتارهای اداری و اخلاق حرفه‌ای خویش آن را نیافته و باور نکرده‌ایم، از دانش آموزان انتظار داریم؟ چرا که نگاه دانش آموزان قبل از هر چیز به رفتارهای ما است تا گفتارهای ما. چه و چگونه عمل کنیم؟ قبل از هر اقدامی، برای نهادینه‌سازی یک ارزش نزد دانش آموزان و مدرسه، یک پیوست اجرایی برای سیستم و سازمانی که مروج آن ارزش است، تهیه کنیم. این پیوست نه‌تنها افراد، بلکه باید روش‌ها و رویه‌ها و اخلاق حرفه‌ای و تعهدات سازمانی را دربر گیرد. سخت و گاه نشدنی و صد حیف است انسانی را که سرا پا سرشار از اخلاص، ایمان و عمل است توسط افرادی معرفی شود که از این حیث، کاستی‌هایی دارند. چگونه او را معرفی کنیم و از ویژگی‌ها و اوصافش در زمینه‌های نظم، غیرت دینی، ولایت‌پذیری، وطن‌پرستی، دنیاگریزی، ایثار، وقت گذاری، سخت‌کوشی و بندگی پروردگار برای دانش آموزان و فرزندان‌مان بگوییم؟ آن هم برای نسلی که بسیار باهوش است و چشم در رفتارها دارد نه گفتارها. فنون، مهارت و تکنیک‌ها را می‌شود به راحتی آموخت. یادگیرنده در کسب مهارت، چشم در چشم و چشم در دستان آموزشگر دارد، اما در عشق و ایثار، چشم در دل و رفتار مربی و مراد. عشق، ایثار، اخلاص، صداقت و فداکاری و … آموختنی نیست، به دست آوردنی است. احساس پاک و صادق، از طریق رفتار جابه‌جا می‌شود نه گفتار. فراگیر به رفتارمان نگاه می‌کند نه گفتارمان. نیت صادق است که در وجود فراگیر نفوذ می‌کند. دوستش داشته باشیم، دوستمان خواهد داشت. بدون منت عشق بورزیم و برایش جانفشانی کنیم، او نیز به ما عشق خواهد ورزید، نیازی نیست او این را بداند. کافی است عمل صالح‌مان را در حق همه تداوم بخشیم، آنگاه خداوند محبت ما را در دل‌های آنان سرازیر می‌سازد. این فرموده پروردگار عالم در آیه ۹۶ سوره مریم (س) است. آهسته‌تر و پیوسته‌تر و عمیق‌تر حرکت کنیم. یک‌بار دیگر از کارهای شعاری و گزارش دهی‌های صوری و بی‌ارزش دست برداریم و به جای کارهای شکلی و نمادین که البته اندکش بد نیست، به کارهای عمیق بپردازیم. تنها با نصب پوسترها و عکس‌ها کار را تمام‌شده تلقی نکنیم. بدون برنامه، مستقیما به سراغ مخاطب (دانش آموزان) نشتابیم. اگر قرار است مکتبی را اشاعه دهیم، نیاز به «مکتب‌خانه» دارد. مکتب‌خانه چهارچوب دارد، اضلاع دارد؛ حجم و ارتفاع دارد. مکتب‌خانه یک فضای معنوی است. طعم و عطر دارد. باید مکتب را در مکتب‌خانه آموخت و فهم کرد. لازم است ابتدا وجودمان را با آموزه‌های آن مکتب زینت داده و بیاراییم. به راستی این مکتب چیست؟ چه ویژگی‌ها و مولفه‌هایی دارد؟ چه عطر و طعمی دارد؟ چه فراز و فرودی دارد؟ تا آن را نفهمیم چگونه می‌توانیم آن را ایجاد کنیم؟ مکتب سلیمانی، مکتب امام حسین علیه‌السلام است. ابوالفضل علمدار (علیه‌السلام) مقتدای اوست. طعم و مرام سلمان فارسی دارد. رستم و سیاوش و آرش را از شاهنامه و از متن به میدان آورده و آریوبرزن‌ها را در ایرانیان وطن‌پرست تداعی کرده است. مکتب او در اردوگاه مبارزه با استکبار و جهل و عناد متولد و بارور شده و با خون امضاء شده و به پاس اخلاص و خدایی بودنش همگان را مجذوب خویش ساخته است. قلب یک‌یک جهادگران راه خدا و صف کشیدگان در برابر استکبار جهانی، به سان برگ‌ها و صفحاتی است که پیام‌های مکتب سلیمانی را می‌نگارند. او به جای حرف عمل کرده است و در کنار مکتب، مکتب‌خانه و کنار درس، مدرسه دایر کرده است. مدرسه‌ای به عمق دل‌های همه مردم ایران و همه مردم آزاده‌یمنطقه و جهان. مدرسه‌ای باز و بدون مرز. در مکتب‌خانه سلیمانی فضیلت‌ها مشق می‌شوند و رذیلت‌ها رخت می‌بندند. او به مثابه پهلوان اسطوره‌ای ایران‌زمین - که بخش مهمی از تمدن آن مدیون و محصول این اسطوره‌هاست- به آیندگان الهام می‌بخشد. داشتن اسطوره و پهلوان، برای تمدن بزرگ ایران و اسلام که ریشه در هزاره‌ها دارد یک انتظار، توقع و یک ارمغان و ارزش است. نگوییم چرا فلان کشور اسطوره و قهرمان ندارد؛ زیرا همچون ایران‌زمین تمدن ندارد. ما برای سرعت بخشیدن به تمدن نوین اسلامی همچنان نیازمند چنین اسطوره‌ها و چنین مدرسه‌هایی هستیم. اسطوره‌ای چونان قاسم سلیمانی، نه‌تنها می‌تواند سوخت و انرژی موتور تمدن نوین اسلامی باشد، بلکه این سوخت و انرژی می‌تواند در مکتب‌خانه او باز تولید نیز شود. راستی، وقتی از حمزه سیده الشهدا، مالک اشتر، ابوالفضل علمدار صحبت به میان می‌آید، چه حس و حالی داریم؟ از پوریای ولی، رستم و سیاوش و آرش کمانگیر و پهلوان تختی چطور؟ چنانچه پیام گویاست؛ شایسته و بایسته است، مکتب سلیمانی را به گونه‌ای تعریف و نشانه‌گذاری کنیم که فرزندان ما حتی در دنیای امروز (دنیای فرامدرن و دنیای مفاهیم) او را ترجمان جمیع شخصیت‌هایی بدانند. باور کنیم که می‌شود نام آوران تاریخ را در دنیای امروز تکرار کرد. مدرسه و مکتب‌خانه سلیمانی بدون امتحان ورودی، دانش‌آموز می‌پذیرد. هرکس وارد شود رنگ سلیمانی می‌پذیرد. لطفا جای او را پر نکنید این شعار که ایران پر از رجاییه، بهشتیه و …، برای روحیه بخشی و انگیزه آفرینی خوب است، اما حقیقت چیز دیگری است. این شعارها وقتی مکرر تکرار می‌شود و تعریف و تبیین درستی از آن به عمل نمی‌آید، اسباب این می‌گردد تا در طول زمان این تصور کاذب را که موفق به جایگزین‌هایی شده‌ایم تقویت شود. همیشه بهتر نیست جایشان را پر کنیم، بلکه در بسیاری از وقت‌ها لازم است جای شان را خالی کنیم. تا قدرشان شناخته‌تر شود. به جای پر کردن، «غنی‌سازی» کنیم تا معلوم شود سلیمانی کیست؟ چه کرده است؟ و چه نهضتی را روشن و فروزان نموده است؟ وقتی به جای شعار پر کردن جای سلیمانی به غنی‌سازی او بپردازیم هدف ثانوی که جایگزین‌هایی برای او است، بهتر محقق خواهد داشت. سخن پایانی برای عزت در نزد پروردگار و مردم، حتما نباید عالم دهر باشیم و سالار بحر! استاد باشیم و پروفسور، مخترع باشیم و کاشف، سپهبد باشیم و سرلشگر. بلکه یک «سرباز» مخلص، فداکار و مومن کافی است تا همه سپهبدها، سردارها، عالمان، اندیشمندان، سیاسیون، دوست و دشمن به احترام او قیام کرده و سر تعظیم فرود آورند. او نشان داد اگر بخواهیم می‌شود. همه باید احساس مسؤولیت فردی کنیم و نسبت‌مان را با حاج قاسم سلیمانی برقرار کنیم. از خودمان شروع کنیم، رفتار و کردارمان را به دقت و ریز بجوییم و خود را در راستای او و کاری که کرده است قضاوت کنیم. این‌که او چه حقوقی بر گردن ما دارد و ما باید برای ادای دین چه کنیم؟ بهتر است خودمان را تغییر دهیم. باشیم آنچه را که باید باشیم. منتظر نباشیم تا دیگران تغییر کنند. خودمان آغازگر تغییرات سازنده در خود و محیط اطراف مان باشیم. همدیگر را دوست داشته باشیم. قدر داشته‌ها و ظرفیت‌های وجودی مان را بدانیم. معنویات را فدای مادیات نکنیم. آخرت‌مان را به دنیای دیگران نفروشیم. عزت پیشه کنیم. ذلت را دور بیفکنیم. صادق باشیم. دروغ نگوییم. مدام نگوییم حاج قاسم این‌گونه بود و این‌طور عمل می‌کرد؟ بلکه به خود نهیب بزنیم که ما چه هستیم؟ و چه کردیم؟ ما کجاییم و او کجا؟ چرا او این همه نزد خدا و مردم عزیز شد؟ ما چرا این‌گونه نیستیم؟ او هم یک انسان بود مانند همه ما. به برکت شهادت او، بسیاری از نشانه‌های الهی در فضای ایران عینیت یافت و مردم مسلمان و وطن‌پرست ایران این نشانه‌های «عزت و شرف، ارزش، مردانگی، اخلاص، ایثار، افتادگی، صبر، جهاد، توکل، شهادت، شجاعت، بی نیازی، خاکی و مردمی بودن و …» را با عشق دریافتند و با اشک دیده شست‌وشو داده و به دل‌ها سپردند. ان‌شاءالله این دل سپردن‌ها هر روز غنی‌تر شده و به نشو و نمای بیشتر درآید. ویژه‌نامه مرد میدان را همزمان با ایام سالگرد شهادت سردار حاج قاسم سلیمانی در خبرگزاری فارس بخوانید. انتهای پیام
به گزارش خبرگزاری فارس از خرم‌آباد، سردار مرتضی کشکولی در مراسم اولین سالگرد شهید سلیمانی که با رعایت پروتکل‌های بهداشتی و فاصله‌گذاری اجتماعی برگزارشد، با اشاره به اینکه شهادت سردار سلیمانی و شهدای محور مقاومت ما به ازای تقابل دوگانه جدید اسلام و استکبار به عنوان پدیده جهان معاصر است، عنوان کرد: شهادت سردار سلیمانی نقطه عطفی در تکمیل و تحمیل چرخه شکست‌های متعدد، متنوع و مکرر آمریکا در برابر انقلاب اسلامی است. وی با اشاره به بخشی از شکست‌های آمریکا بیان کرد: اولین شکست سنگین آمریکا در تقابل با انقلاب اسلامی وقوع انقلاب و ماندگاری ۴۲ ساله آن بدون کمترین انحراف بود، اخراج آمریکایی‌ها از ایران با تسخیر لانه جاسوسی، شکست عملیات آمریکا در صحرای طبس، شکست در هشت سال دفاع مقدس، اخراج آمریکایی‌ها و فرانسوی‌ها از لبنان با ۲۸۶ کشته، سقوط پهباد فوق جاسوسی، موشک باران عین الاسد همچنین شکست در سوریه، عراق و یمن و شکست درعرصه فرهنگی و اقتصادی از دیگر مواردی است که می‌توان مطرح کرد. شکست هیمنه آمریکا؛ دستاورد ترور شهید سلیمانی فرمانده سپاه حضرت ابوالفضل (ع) لرستان خاطرنشان کرد: باید بدانیم چه هزینه‌ی راپرداخت کردیم و چه دستاوردی داشتیم، تصمیم به ترور حاج قاسم و ابومهدی مهندس با همه هزینه‌های حقوقی، بین‌المللی، سیاسی و آبرویی آخرین میخ بر تابوت شکست هیمنه آمریکا ابر قدرت جهانی در منطقه خاورمیانه بود، در واقع ترور شهید سلیمانی مهمترین دلیل عجز و ناتوانی جبهه استکبار و ائتلاف جهانیش در برابر جبهه مقاومت بود. کشکولی اضافه کرد: یعنی آمریکا چون در صحنه جنگ رو در رو کم آورد تصمیم به ترور گرفت، ترامپ تلویحا نه بلکه تصریحا ناتوانی خود را در قدرت همآوردی با انقلاب در جنگ سخت و نظامی اعلام جهانی کرد. به گفته وی کمترین هزینه ترور بزدلانه، شبانه و دزدانه سردار سلیمانی و ابو مهدی مهندس اعلام رسمی تنزل بلکه سقوط امریکا از اریکه ابرقدرتی جهان به یک کشور ناتوان و زبون در عرصه دیپلماتیک و نظامی بود. بررسی خاستگاه پرورشی شهید سلیمانی فرمانده سپاه حضرت ابوالفضل (ع) لرستان در بخش دیگری از صحبت‌های خود به آن روی سکه شهادت سردار سلیمانی اشاره کرد و گفت: شهادت مظلومانه و در عین حال قهرمانانه شهید سلیمانی مرگ ابرقدرت را جهانی کرد، در این میان باید خاستگاه پرورش و تربیت این شهید و دیگر شهدا را که در حد یک اسطوره هستند را مشخص کنیم. کشکولی بیان کرد: امام خمینی (ره) در پیامی که به پیروزی رزمندگان در عملیات طریق‌القدس داشتند در عین تبریک این پیروزی فتح الفتوح را تربیت و رشد جوانان و نهال‌های بالنده عنوان کردند مقام معظم رهبری نیز در بیان ساده و همه فهم این خط نورانی پرورشی - تربیتی و روشن ممتد را از دفاع مقدس تا امروز اینگونه تعبیر کردند «در عرصه شهادت ما سی سال بعد از پایان دفاع مقدس یک مرد جا افتاده محاسن سفیدی مانند همدانی و یک نوجوان تازه رسیده مانند شهید حججی را داریم، همه اینها معنی دارد و نشانه‌های باقیماندن همان طراوت و هدایت اساسی است». وی تاکید کرد: درجلسات خصوصی که با سردار سلیمانی در جمع فرماندهان سپاه داشتیم وی همواره بر این نکته تاکید داشتند که این همه شکوه و جلال در جبهه مقاومت پرتوی از تابش دفاع مقدس است و خواسته‌شان این بود این خط ممتد کور نشود. خلوص و شجاعت شهید سلیمانی فرمانده سپاه حضرت الوالفضل (ع) لرستان در ادامه به شخصیت حقیقی سردار سلیمانی پرداخت و گفت: تدین و عرفان شهید سلیمانی بخشی از شخصیت وی بود، در عین حال که فرمانده ارشدعالی و جهانی بود اما مرافقبت شدیدی در دین‌داری داشت به شدت به دنبال این بود که شناخت خود را از دین خدا و معارف اسلامی بالا ببرد، احترام به والدین نیز از دیگر صفات بارزی این شهید والا مقام بود. کشکولی افزود: خلوص و اخلاص و شجاعت بی‌نظیر هم در دفاع مقدس و هم جنگ‌های نیابتی از دیگر صفات وی بود، قدرت دیپلماتیک و کاریزماتیک همچنین محاسبه دقیق در برآوردهای نطامی از دیگر مواردی است که می‌توان مطرح کرد. ایجاد وحدت اسلامی ماحصل ۲۱ سال فرماندهی وی به کارکردها و ماحصل ۲۱ سال فرماندهی سردار سلیمانی در سپاه قدس نیز اشاره کرد و افزود: ایجاد وحدت اسلامی حول دشمن مشترک که کار سختی بود، ایجاد اعتماد به نفس، خودباوری و امید در بین ملت‌های منطقه، تکثیر بسج مردمی در منطقه، ارتقا قدرت هماوردی در برابر اسرائیل، امریکا و ائتلاف جهانیش همچنین اعتبار بخشی به گروه‌های مقاومت در بین ملت‌ها و رجل سیاسی تنها گوشه‌ی از کارکردهای سردار سلیمانی درسپاه قدس بود. فرمانده سپاه حضرت ابوالفضل (ع) لرستان ادامه داد: سهم بخشی و قانونی کردن همچنین جا دادن گروه‌هایی مانند حزب‌الله لبنان در ساختار حکومتی و قانونی کردن حشد الشعبی در عراق و انصارالله در یمن از دیگر کارکردهای شهید سلیمانی بود. کشکولی، ساقط کردن دولت طالبان در افغانستان، ساقط کردن داعش در عراق و سوریه، نجات کردستان عراق محاصره رژیم اشغالگر قدس، مفتضح کردن و از ماهیت انداختن عربستان سعودی در بین امت اسلامی و منزوی کردن همچنین شکست استراتژی منطقه‌ی آمریکا را بخش دیگری از کارکردهای شهید سلیمانی عنوان کرد. ولایت‌مداری جزو مکتب سایمانی بود وی در ادامه به مکتب سلیمانی نیز ورود کرد و خاطرنشان کرد: وحدت در عیت کثرت و توجه به این نکته که وحدت یک واژه و مفهوم راهبردی است و نه تاکتیکی جزو مکتب سلیمانی بود، شهید سلیمانی همچنین براستکبارستیزی و جهاد مستمر و مقاومت و مذاکره در ذیل مقاومت تاکید داشت. فرمانده سپاه حضرت ابوالفضل (ع) لرستان گفت: ما گاهی اصالت را به مذاکره می‌دهیم که در طراز انقلاب اسلامی نیست، زیرا طراز انقلاب اسلامی جهاد مستمر و مقاومت در استکبار جهانی است لکن در ذیل مقاومت و جهاد گاهی نیاز به مذاکره است. کشکولی بیان کرد: ولایت‌مداری نیزجزو مکتب سلیمانی است زیرا بارها این را مطرح می‌کردند که «والله عاقبت بخیری را در نزدیکی و دلدادگی به مقام معظم رهبری می‌دانم» همین را هم نسبت به جمهوری اسلامی می‌گفت که جمهوری اسلامی حرم است و اگر این حرم نماند حریمی هم نمی‌ماند. وی عنوان کرد: مهمتر از همه در عین اینکه ژنرال با هیبت منطقه بود اما وصیت کرد مرا سرباز نام ببرید و این مکتب است یعنی اصل ماهیت سربازی نه تعلقات و اعتبارات ظاهری. شهید سلیمانی الگوی قابل‌دسترس برای تشکیل تمدن اسلامی فرمانده سپاه حضرت ابوالفضل (ع) لرستان در ادامه به بیانیه گام دوم انقلاب نیز اشاره کرد و گفت: به نظر می‌رسد صحبت مقام معظم رهبری در مورد مکتب سلیمانی یک الهام و حتی به عمد بود زیرا بنا است در گام دوم انقلاب با عبور از دولت سازی به جامعه‌پردازی به تمدن اسلامی برسیم. کشکولی اضافه کرد: یعنی دولت را اسلامی کنیم و کارگزاران از سپاه، ارتش، ناجا، دولتمردان، مجلس و قوه قضاییه باید اسلامی باشند و برای این امر نیازمند به یک الگوی قابل‌دسترس مدیریتی، فرماندهی و دیپلماتیک داشتیم، وقتی نگاه می‌کنیم مدیرانی در این طراز نداریم که چشم‌انداز تمدنی داشته باشند اما وقتی به حاج قاسم نگاه می‌کنیم متوجه می‌شویم که یک الگوی قابل‌دسترس برای همه است. وی گفت: برای جامعه پردازی هم به یک الگو نیاز داریم زیرا بعد از اینکه مدیران اسلامی می‌شوند بناست ریزشخصیت ارتقا یافته و رشد کرده مدیران، فرماندهان و کارگزارن به جامعه بریزد و جامعه‌پردازی شود بعد ما حصل آن یک تمدن نوین اسلامی به دست بیاید اینجا هم برای جامعه‌پردازی می‌توان مکتب سلیمانی را مطرح کرد. فرمانده سپاه حضرت ابوالفضل (ع) لرستان تاکید کرد: شهید سلیمانی به عنوان یک کتاب خودسازی و جامعه‌پردازی برای آحاد جامعه به ویژه جوانان و نوجوانان در دسترس است و این همان چک سفید امضا تضمین تحقق تمدن اسلامی است. انتهای پیام /
به گزارش خبرگزاری فارس از ارومیه با بهبود شرایط شیوع کرونا در آذربایجان غربی، نماز جمعه در تمام شهرهای استان به جز شهرستان خوی با رعایت تمام پروتکل‌های بهداشتی اقامه شد. حاج قاسم سلیمانی نقطه امن تمام انسان‌ها است امام جمعه میاندوآب در خطبه‌های نماز جمعه این هفته میاندوآب با اشاره به ترور شهید سلیمانی، گفت: اخلاص، پایبندی به مسائل شرعی، شجاعت، مدیریت، انقلابی، فراحزبی بودن، سعه‌صدر، پاسدار کرامت مستضعفان و فداکاری برای مقدسات از جمله ویژگی‌های این شهید بزرگوار بود. حجت‌الاسلام حسن‌زاده حاج قاسم سلیمانی را نقطه امن تمام انسان‌ها برشمرد و افزود: کشورهای منطقه و حتی کشورهای اروپایی امنیت خود را مدیون حاج قاسم سلیمانی هستند. وی با تاکید بر ایجاد اتحاد و آرامش در جامعه، افزود: باید اتحاد و آرامش در جامعه ایجاد کرد و در این راستا همه وظیفه دارند. ضرورت دستگیری از فقرا و نیازمندان امام جمعه شاهین‌دژ با اشاره به فرامین حضرت علی (ع) به امام حسن (ع)، گفت بهترین انسانها کسانی هستند که با اموال خود در راه خدا جهاد می‌کنند و با دستگیری از فقرا و نیازمندان در راه کسب رضای پروردگار تلاش می‌کنند. حجت‌الاسلام فصیح نیا به جایگاه و خصوصیات بارزسردار سلیمانی اشاره کرد و گفت: سردار سلیمانی تا لحظه آخر سرباز واقعی ولایت بود و یک‌لحظه پشت ولایت رو خالی نکرد و در مسیر انقلاب تا لحظه شهادت ثابت‌قدم ماند. حاج قاسم سلیمانی خار چشم دشمنان بود امام جمعه چالدران با گرامیداشت یاد و خاطره اولین سالروز شهادت حاج قاسم سلیمانی، از این شهید بزرگوار به عنوان سردار دلها یاد کرد و گفت: حاج قاسم سلیمانی خار چشم دشمنان بود و کار او همواره گرفتن خواب از چشم دشمنان بود که نام او لرزه بر اندام استکبار جهانی می‌انداخت. حجت‌الاسلام محمدزاده با بیان اینکه راه حاج قاسم سلیمانی همواره ادامه خواهد داشت، افزود: ملت ایران اسلامی، جوانان و بسبجیان امروز هم‌قسم شدند که راه شهید سلیمانی را ادامه خواهند داد ضرورت هم افزایی مسؤلین و مردم در راستای توسعه شهرستان تکاب امام جمعه تکاب گفت: ضمن دعوت خود و نمازگزاران به رعایت تقوای الهی با اشاره به بیانات حضرت امیر المؤمنین (ع) خواستار مودت و مهربانی بین مردم شدند. حجت‌الاسلام رحیمی مودت و مهربانی را لازمه زندگی اجتماعی در جوامع بشری دانست و خواستار برادری و هم افزایی مسؤلین و مردم در راستای توسعه شهرستان تکاب شدند. وی به شهادت سردار دلها اشاره و افزود: شهادت سردار دلها یک ضایعه عظیم برای ما ملت ایران است. انتهای پیام /
به گزارش خبرگزاری فارس از کرمانشاه، معاون اشتغال و خودکفایی کمیته امداد استان کرمانشاه با اشاره به اینکه در ۹ ماهه امسال پنج هزار و ۴۱۱ فرصت شغلی در استان ایجاد شده، کرد: بیش از چهار هزار فرصت شغلی با پرداخت وام‌های قرض‌الحسنه اشتغال و باقی شغل‌ها از طریق کاریابی و تعامل با کارفرمایان برای مددجویان کرمانشاهی ایجاد شده است. طاهری افزود: در این مدت ۱۶۳ میلیارد تومان وام اشتغال به مددجویان تحت حمایت کمیته امداد استان کرمانشاه پرداخت‌شده است. وی با بیان اینکه مددجویان بهره‌مند از وام‌های اشتغال در صورت موفقیت در شغل و درآمدزایی پایدار خودکفا می‌شوند، عنوان کرد: دو هزار و ۷۹۲ خانوار مددجوی کرمانشاهی مجری طرح‌های اشتغال در ۹ ماهه امسال به خودکفایی اقتصادی رسیده‌اند. معاون اشتغال و خودکفایی کمیته امداد استان کرمانشاه گفت: این مددجویان طی سه سال اخیر طرح‌های شغلی خود را با دریافت وام‌های اشتغال ایجاد کرده و هم‌اکنون فعالیت‌های شغلی آنان به مرحله پایداری و درآمدزایی رسیده است. رضا طاهری یادآور شد: مجریان طرح‌های اشتغال از نظارت‌های فنی و تخصصی ناظران مجرب کمیته امداد بهره‌مند می‌شوند. انتهای پیام / ح
به گزارش خبرگزاری فارس از خرم‌آباد، حجت‌الاسلام سید احمدرضا شاهرخی ظهر امروز در خطبه‌های نماز جمعه این شهرستان با اشاره به سالگرد شهادت سردار سلیمانی، اظهار کرد: در ۱۳ دی ۱۳۹۸ کام همه آزادگان جهان از شهادت سردار سلیمانی تلخ شد، البته مجاهدت مستمر و بی‌وقفه این شهید از زمانی آشکار شد که وی و همرزمانش در تقابل و تعرض با نظام سلطه در سوریه و عراق در مبارزه با داعش به مبارزه پرداختند. شخصیت ممتاز شهید سلیمانی در همه ابعاد امام جمعه خرم‌آباد بیان کرد: این سرباز افراز اسلام شخصیتی ممتاز در همه ابعاد داشت و تنها مختص به بعد نظامی نبود، شخصیت ممتاز وی در ابعاد گوناگون سیاسی، دیپلماسی، فرهنگی، اجتماعی، خدمات‌رسانی، عمرانی و محرومیت‌زدایی مشهود است. شاهرخی خاطرنشان کرد: اینکه این شهید بزرگوار چگونه محور مقاومت را در عراق و سوریه و دیگر کشورها شکل داد و با گروه‌های مجاهد فلسطین همکاری داشت نکاتی است که قابل گفتن نیست، باید قرن‌ها بگذرد تا فعالیت‌های این شهید سرافزار مشخص شود. نماینده ولی‌فقیه در لرستان گفت: اما فاصله گفته‌ها و حاصل ناگفته‌های این شهید قدرت محور مقاومت را چندین برابر کرد و امنیت و آرامش را برای ایران اسلامی به ارمغان آورد، شهید سلیمانی آنچنان عرصه را در عراق براستکبار جهانی تنگ کرد که به نقل از سید مقاومت آمریکایی‌ها برای خارج شدن از شهرهای عراق از شهید سلیمانی امان‌نامه خواستند. وی بیان کرد: در باب دیپلماسی شهید سلیمانی همین که پس از دیدار با رییس‌جمهور روسیه او را از تردید بیرون آورد و این کشور را که بر اثر سیاست‌های آمریکا منزوی‌شده بود، به جایگاه بین‌المللی خود برگرداند. امام جمعه خرم‌آباد افزود: با ورود روسیه هم سوریه به هدف خود رسید هم محور مقاومت به حق خود رسید و هم روسیه جایگاه خود را پیدا کرد، آمریکا با دنبال کردن سقوط نظام سوریه و برنامه‌هایی که در عراق وافغانستان داشتند حلقه را بر جمهوری اسلامی تنگ کرده بود اما با پایمردی این شهید مقاومت اهداف دشمن به نتیجه نرسید. شاهرخی تاکید کرد: همه آزادگان جهان به دنبال این هستند که انتقام سخت از عاملان ترور این شهید بگیرند و انشاله این هدف محقق خواهد شد. تاکید بر نقش بصیرت در خاموش کردن فتنه ۸۸ امام جمعه خرم‌آباد در ادامه به سالروز نهم دی اشاره کرد و گفت: نهم دی‌ماه تجلی قدرت خداوند بود روزی که بدون برنامه‌ریزی قبل میلیون‌ها نفر به خیابان‌ها آمدند و از انقلاب و عمود خیمه که ولی‌فقیه است، دفاع کردند و این نشان‌دهنده همدلی است. وی افزود: تحریک و برنامه‌های خبیثانه دشمن چنین رقم خورد تا کسانی که روزی خود در صف انقلاب بودند و ده‌ها انتخابات را برگزار کردند در مقابل انقلاب ایستادند. شاهرخی تاکیدکرد: اگر اگاهی و بصیرت نباشد انقلابی در مقابل انقلاب قرار می‌گیرد به این دلیل است که امام علی (ع) می‌فرمایند: «بصیر کسی است که بشنود و اندیشه کند، نگاه کند تاصف دوست و دشمن را از تشخیص دهد» در فتنه ۸۸ صف دشمن و دوست از هم مشخص شد. وی با اشاره به اینکه اگر بصیرت نباشد انسان در گودال می‌افتد و تحت تاثیر دشمن در مقابل انقلاب قرار می‌گیرد، گفت: اگر از سلمان، ابوذر و مقدار تجلیل می‌شود به دلیل عبادت زیاد بلکه به این دلیل است که این شخصیت‌ها بصیر بودند و امام زمان خود را تنها نگذاشتند. امام جمعه خرم‌آباد خاطرنشان کرد: با عنایت خداوند و رهنمودهای مقام معظم رهبری ما از این فتنه عبور کردیم اما فتنه‌ها در پیش است و باید با بصیرت صف دشمن را از دوست تشخیص داد. تکیه بر دانش داخلی شاهرخی در بخش دیگری از صحبت‌های خود با بیان اینکه راه برون‌رفت از مشکلات اقتصادی همین مسیری است که شهید سلیمانی در پیش گرفت، عنوان کرد: کشور و به تبع آن لرستان با تکیه بردانش داخلی و نیروی انسانی و استفاده از ظرفیت‌های خدادادی می‌تواند به پیشرفت و توسعه دست پیدا کند. وی گفت: ظرف یکسال گذشته توجه دولت به استان بیشتر شده ما در این مدت مصوبات خوبی را داشتیم ارتباط قابل توجهی با ستاد اجرایی فرمان امام، بنیاد مستضعفان، وزارت تعاون و حتی بخش‌های خصوصی برای سرمایه‌گذاری در استان داشتیم. نماینده ولی‌فقیه در لرستان تاکیدکرد: مدیران ما باید جهادی عمل کنند، همت و کار مضاعف داشته باشند و با کار متراکم و شبانه‌روزی همچنین فراهم کردن بستر برای ورود سرمایه‌گذاران و جوانان خوش‌فکر رشد و توسعه اقتصادی استان را رقم بزنند. امام جمعه خرم‌آباد همچنین با اشاره به سالروز شهادت حضرت فاطمه (س) اظهارکرد: درک شخصیت و مقام حضرت فاطمه (س) برای ما بسیار دشوار است اما در یک جمله می‌توان گفت ایشان اسوه حق طلبی و ایثار بود. انتهای پیام /
به گزارش گروه بین‌الملل خبرگزاری فارس، «دومینیک راب» وزیر امور خارجه انگلیس عصر پنجشنبه اعلام کرد با همتای اسپانیایی خود درخصوص وضعیت آینده جبل‌الطارق به توافق رسیده است. راب در پیامی توییتری نوشت: «از آرانچا گونزالز لایا [وزیر امور خارجه اسپانیا] به خاطر حسن نیت و تلاش مداومی که به حصول توافق امروز بر سر آینده روابط جبل‌الطارق با اتحادیه اروپا منتج شد، قدردانی می‌کنم». وی در ادامه بیانیه وزارت امور خارجه انگلیس در این خصوص را الصاق کرد که در آن آمده است: «امروز پس از همکاری‌های شانه به شانه با [فابیان پیکاردو] رئیس دولت محلی جبل‌الطارق و گفت‌وگو‌های فشرده با دولت اسپانیا، درخصوص چارچوبی سیاسی برای پایه گذاری معاهده‌ای جداگانه بین بریتانیا و اتحادیه اروپا در قبال جبل‌الطارق به توافق دست پیدا کردیم». در ادامه این بیانیه آمده است: «اکنون این توافق را به کمیسیون اروپا می‌فرستیم تا مذاکرات درباره معاهده رسمی آغاز شود. در عین حال تمامی طرف‌ها به کاهش تأثیرات اتمام دوره انتقالی [خروج بریتانیا از اتحادیه اروپا] بر جبل‌الطارق متعهد هستند». گونزالز نیز در جمع خبرنگاران گفت، طبق این توافق، جبل‌الطارق می‌تواند به سیاست‌ها و برنامه‌های اتحادیه اروپا از جمله کشورهای حوزه شنگن پیوسته و اسپانیا آن را تضمین کرده و «این امر لغو تدابیر کنترلی میان اسپانیا و جبل‌الطارق را میسر می‌کند». وی افزود: «فرودگاه و بندر جبل‌الطارق در جدیدترین مرز خارجی اتحادیه اروپا قرار گرفته و بازرسی‌های آن بر عهده آژانس فرانتکس اتحادیه اروپا خواهد بود. این توافق تا چهار سال آینده پابرجا خواهد ماند». مجلس عوام انگلیس عصر چهارشنبه توافق حاصل‌شده میان لندن و بروکسل درخصوص روابط بریتانیا و اتحادیه اروپا پس از اجرای برگزیت را با اکثریت قاطع تصویب کرد. ساعاتی پیش از تصویب این توافق در مجلس عوام بریتانیا، «چارلز میشل» رئیس شورای اروپا و «اورسولا فن در لین» رئیس کمیسیون اروپا نیز توافق پسابرگزیت میان لندن و بروکسل را امضا کردند. لندن و بروکسل پس از یازده ماه مذاکره، در تاریخ چهارم دی‌ماه توانستند بر سر روابط پسابرگزیت به توافق برسند. اما کشورهای عضو اتحادیه اروپا تأکید کردند باید پیش از تصویب نهایی، آن را به دقت مطالعه کنند. «پدرو سانچز» نخست‌وزیر اسپانیا نیز در پیامی توییتری ضمن استقبال از این توافق، درخصوص تعیین تکلیف وضعیت حاکمیت بر «جبل‌الطارق» گفته بود، مذاکرات با دولت بریتانیا ادامه خواهد داشت. در نهایت روز دوشنبه هفته جاری، ۲۷ کشور عضو اتحادیه اروپا، این توافق را به رأی گذاشته و آن را مورد تأیید قرار دادند. انتهای پیام / م
به گزارش خبرگزاری فارس از پارسیان، حجت‌الاسلام محمد بارانی در خطبه‌های ظهر امروز نماز جمعه ضمن گرامیداشت ایام سالگرد شهادت سپهبد حاج قاسم سلیمانی گفت: آنچه شهید سلیمانی را از یک شخص به مکتبی به نام مکتب حاج قاسم رسانده است منظومه فکری منبعث از خمینی کبیر و خامنه‌ای عزیز است. وی، آرا و اندیشه‌های شهید سلیمانی را معرف ابعاد مختلف شخصیتی این شهید بزرگ دانست و افزود: شهید سلیمانی شاگرد ممتاز مکتب امامت و ولایت و الگویی کامل برای جوانان مؤمن و انقلابی است. حجت‌الاسلام بارانی با تبیین ابعاد مختلف مکتب شهید سلیمانی، حفظ نظام را مساوی با دفاع از اسلام معرفی و اظهار داشت: در مکتب شهید سلیمانی، جمهوری اسلامی قابل قیاس با هیچ نظامی نیست و دفاع از آن را واجب می‌دانند لذا چهل سال شبانه‌روز، مجاهدانه در این میدان حاضر بودند. امام جمعه شهرستان پارسیان شاخصه مهم دیگر مکتب حاج قاسم را ولایت‌مداری و تبعیت محض از رهبری نام برد و افزود: در مکتب شهید سلیمانی مهمترین نکته اتصال به ولایت، اطاعت محض از رهبری و افتخار بزرگ سربازی ولایت است لذا می‌بینید سراسر زندگی ایشان در گفتار و کردار تاکید بر ولایت‌مداری است و وصیت‌نامه سیاسی الهی ایشان نیز به‌خوبی مبین این مطلب است. رئیس شورای فرهنگ عمومی پارسیان، شهید سلیمانی را یک ملی‌گرا و وطن‌پرست واقعی معرفی و تصریح کرد: برخی مدعیان ملی‌گرایی حاضر نیستند قدمی کوچک برای ایران بردارند و کاری جز نق زدن بلد نیستند اما شهید سلیمانی عزیز برای عزت ایران و حفظ امنیت ایرانی، چهار دهه شبانه‌روز در کوه و بیابان و دشت و دریا و کشورهای مختلف مجاهدت کردند لذا ملت فهیم ما هم با تشییع میلیونی ایشان اعلام کردند که ملی‌گرای واقعی و افتخار ملی ایرانیان امثال شهید سلیمانی هستند. وی، دشمن‌شناسی را شاخصه بارز مکتب سلیمانی ارزیابی کرد و گفت: شهید سلیمانی به ذات ترسو و پلید دشمن به خوبی پی برده بود لذا دیدیم که جبهه مقاومت به فرماندهی سردار عزیزمان با همین شناخت دقیق از میدان مواجهه چگونه پوزه آمریکایی و نوچه‌هایش را به خاک مالید و هر کجا حضور پیدا کرد جبهه کفر عقب نشست. حجت‌الاسلام بارانی با بیان اینکه کمک به مظلوم و خروش علیه کفر را از ویژگی‌های برجسته مکتب سلیمانی است، تاکید کرد: شهید سلیمانی ایده ناب امامین انقلاب مبنی بر تشکیل جبهه جهانی مقاومت مستضعفین را در عمل، پایه‌ریزی کردند و امروز دشمن با یک جبهه بزرگ از جوانمردان دنیای اسلام روبروست لذا در قضیه سوریه که هفت کشور قطر، ترکیه، عربستان، فرانسه، انگلیس، اسرائیل و آمریکا در خط مقدم و به دنبال سرنگونی دولت بشار اسد بودند با ابتکار و فرماندهی حاج قاسم تمام مجاهدین دنیای اسلام به پا خواستند و بساط اینها را جمع کردند. انتهای پیام / ۳۲۶۴
به گزارش خبرگزاری فارس از لامرد، حجت‌الاسلام علی حسین زاده در خطبه دوم نماز جمعه امروز شهر لامرد ضمن عرض تسلیت سالگرد سیدالشهدای مقاومت، اظهار داشت: هنوز زوایای وجودی سردار سلیمانی در تاریخ مشخص نشده است که در آینده بیشتر مشخص خواهد شد. وی به نقش سردار سلیمانی در خنثی‌سازی استکبار جهانی اشاره کرد و افزود: حاج قاسم، از دل یک بحران بسیار بزرگ، ارتش بین‌المللی اسلامی را بنیانگذاری کرد و با شروع جنگ نیابتی استکبار جهانی که بر دو کشور سوریه و عراق صورت گرفت، هر دو همسایه تهدیدی ما شدند. حسین زاده گفت: آنها قرار بر استقرار دولت اسلامی عراق و شام که هر دو تهدیدی برای ایران اسلامی باشند را در سر می‌پروراندند، اما سردار دلها نقشه آنان را نقش بر آب کرد. وی ادامه داد: زمانی ما تنها بودیم و آنها نتوانستند غلطی بکنند و اگر از آمریکایی‌ها در منطقه غلطی سر بزند باید با هشت ارتش بجنگند و این ارتش، ارتش بین‌المللی است. امام جمعه لامرد خاطرنشان کرد: به اقرار خود آمریکایی‌ها، داعش آمده بود تا سالها حکومت کند، اما شهید سلیمانی به حکومت داعش پایان داد. وی با اشاره به دفع تهدید داعش برای جمهوری اسلامی ایران از سوی سردار سلیمانی، خاطرنشان کرد: همانطوری که رهبری فرمودند اگر با داعش مقابله نمی‌شد، باید در همدان و شهرهای مرزی کشور با آنان می‌جنگیدیم داعش تا ۲۶ کیلومتری مرز ایران آمدند اما جمهوری اسلامی ایران اخطار داد و سردار سلیمانی، داعش را درون سوریه و عراق مهار کرد. حسین زاده بیان داشت: سردار سلیمانی با آموزش‌هایی که به نیروها داد جبهه مقاومت را تقویت کرد و توانست جبهه قوی مقاومت را در مقابل آمریکا قرار دهد، و این حرکت به جبهه سرعت بخشید. او ادامه داد: آمریکا به دنبال سرپوش گذاشتن بر شکست خود در غرب آسیا است، و به دنبال جنگ‌هراسی در منطقه است که با شکست مواجه خواهد شد. وی گفت: همانطور که سردار گفتند ما ملت شهادتیم، و شروع‌کننده جنگ شما هستید، اما پایان جنگ را ما اعلام می‌کنیم. انتهای پیام / س
به گزارش خبرگزاری فارس از کرمانشاه، مدیرعامل شرکت گاز استان در این خصوص، اظهار داشت: این اقدام حسب دستور دیسپچینگ شرکت ملی گاز ایران به منظور ارائه خدمات مستمر به مشترکان بخش خانگی و لزوم صرفه‌جویی حداکثری در بخش ادارات انجام می‌شود. سیروس شهبازی افزود: از تمامی ادارات و سازمان‌های دولتی به منظور همراهی با شرکت گاز استان جهت تأمین گاز پایدار در بخش خانگی درخواست می‌شود تا نسبت به رعایت دستورالعمل مذکور اهتمام ویژه داشته و ضمن رعایت دمای رفاه (۱۸ تا ۲۱ درجه سانتیگراد) در سطح ادارات فقط در ساعات ذکر شده از گاز طبیعی جهت سیستم گرمایشی استفاده کنند. وی خاطرنشان کرد: تیم‌های پایش دما به صورت مستمر از ادارات سطح استان بازدید به عمل می‌آورند و در صورت عدم رعایت دستورالعمل مذکور توسط ادارات نسبت به قطع گاز آن‌ها اقدام خواهد شد. انتهای پیام / ح
به گزارش خبرگزاری فارس از کرمانشاه، معاون سلامت دامپزشکی استان در این خصوص، اظهار داشت: از این تعداد واحد غیر مجاز ۳۸ مورد در خصوص کشتار دام و ۱۳۱ مورد هم در زمینه کشتار طیور فعالیت داشته‌اند که متصدیان این واحد‌ها به مراجع قضایی معرفی‌شده‌اند. دکتر یارویسی با اشاره به فعالیت ۱۷ تیم بازرسی در استان برای نظارت بر واحد‌های عرضه فراورده‌های خام دامی افزود: از این تعداد ۴ تیم در شهر کرمانشاه و بقیه نیز در سطح ۱۳ شهرستان استان مستقرند. وی با بیان اینکه گوشت‌هایی که در مراکز غیر مجاز یا در کشتار‌های خیابانی عرضه می‌شود، غیربهداشتی بوده و می‌تواند ناقل بیماری‌های مشترک بین انسان و دام باشد، گفت: با توجه به شیوع بیماری کرونا بر لزوم توجه مردم به خرید گوشت از مراکز مجاز بیش از پیش توصیه می‌شود. معاون سلامت دامپزشکی استان خاطرنشان کرد: به منظور برخورد و جلوگیری از کشتار‌های خیابانی در شهر کرمانشاه اکیپی مشترک از دامپزشکی، بهداشت، شهرداری، محیط‌زیست، اصناف و نیروی انتظامی فعالیت دارند. دکتر یارویسی از مردم خواست در صورت مشاهده‌ی هر گونه تخلف در این زمینه موارد را با شماره‌ی ۱۵۱۲ و یا سامانه پیامکی ۱۰۰۰۱۰۰۰۱۵۱۲ در میان بگذارند. انتهای پیام / ح
به گزارش خبرگزاری فارس از پردیس، حجت‌الاسلام سید حسین حسینی امام جمعه شهرستان پردیس در خطبه‌های این هفته نماز جمعه در مسجد الغدیر فاز ۴ پردیس با دعوت نمازگزاران به تقوای الهی و اشاره به فرارسیدن سالروز به شهادت رساندن رسیدن شهید سپهبد حاج قاسم سلیمانی، اظهار کرد: شهید سپهبد حاج قاسم سلیمانی مکتب سلیمانی را راه انداخت و با راه‌اندازی لشکر اسلام بر علیه داعش این فرقه را نابود و از جهان اسلام به عقب راند. وی با بیان اینکه باید مکتب شهید سپهبد حاج قاسم سلیمانی را زنده نگه داشته تا استکبار جهانی وحدت مسلمانان را مشاهده کنند، گفت: اهمیتی ندارد که استکبار جهانی پاسپورت ما را قبول نداشته باشد و برای ما عزت مردم اهمیت دارد. امام جمعه شهرستان پردیس افزود: حمایت از نظام برای همه ما مهم است و نباید کلامی برخلاف منویات رهبری گفته شود زیرا اگر تمام قدرت‌های جهان یک‌طرف باشند و رهبری یک‌سو ما طرف رهبری خواهیم ایستاد. حجت‌الاسلام حسینی ادامه داد: حاج قاسم توانست تمام نیروهایی را برای تحقق اهداف اسلام به کار بگیرد و همکاری سیاسی وی با روسیه و ترکیه به اوج رسید و سردار ما با نمایندگی که از رهبری داشتند به دیدار پوتین رفته و ۴۸ ساعت بعد ناو روسیه به شمال سوریه رسید. وی اضافه کرد: پوتین رئیس‌جمهور روسیه هر موقع مقام معظم رهبری سخنرانی زنده داشتند این سخنان را گفته بود برایش ترجمه کنند تا از دنیا عقب نماند و ما نیز اگر با مکتب ولایت‌مداری به جلو حرکت کنیم استکبار جهانی را شکست خواهیم داد. امام جمعه شهرستان پردیس با اشاره به تنظیم سند قوه قضائیه، بیان کرد: قوه قضائیه در این سند ۷۰ صفحه‌ای هفت مأموریت اصلی را دنبال می‌کند و در گام دوم برای تحقق عدالت برنامه‌ای جدی دارند و امیدواریم با اجرایی شدن این سند امیدآفرینی در جامعه و بین مردم و حاکمیت بیشتر شود و مردم عادی و مستضعف آثار آن را در زندگی خود ببینند. حجت‌الاسلام حسینی با اشاره به سالروز کشف حجاب توسط رضاخان، ابراز کرد: متولیان اقتصادی و برنامه‌ای کشور ضعیف عمل کردند و امروز بی حجابی مخل آرامش مردم شده است. وی افزود: اگر امروز می‌بینیم ساکنان کشورهای غربی از زن رویگردان و به حیوانات گرایش یافتند نشان از بدحجابی است و اگر ما مراقب نباشیم این قافله را باخته‌ایم. امام جمعه شهرستان پردیس ادامه داد: بی‌حجابی و بدحجابی آرامش را از افراد می‌گیرد و بی‌حجابان نیز منتظر چشمان ناپاک هستند تا کانون خانواده‌ها را ناامن کنند و اینگونه بنیان خانواده‌هایمان متزلزل می‌شود. حجت‌الاسلام حسینی اضافه کرد: با بی‌حجابی طلاق زیاد می‌شود، هوس‌مداری و مقایسه همسر افزایش پیدا می‌کند و این باعث می‌شود می‌دانی برای ورود شیطان مهیا شود. وی تصریح کرد: نیروی کار با افزایش بی‌حجابی مختل می‌شود و ادامه این وضعیت جامعه را به لذت‌های جنسی می‌کشاند که باعث افزایش چهره‌های بی‌حجاب خواهد شد. امام جمعه شهرستان پردیس خاطرنشان کرد: سادگی و یک‌دستی که در چادر وجود دارد باعث تحکیم بنیان خانواده می‌شود و باید تلاش کنیم زنان و دختران را به حجاب جلب کنیم تا اینگونه دنیا را در اختیار داشته باشیم. حجت‌الاسلام حسینی با بیان اینکه اخیرا آمریکا و رژیم غاصب صیهونیستی جنگ هراسی را در فضای رسانه‌ای راه انداختند، تأکید کرد: سه هفته به پایان دوران ترامپ باقی‌مانده و به زودی کلید کاخ سفید را تحویل جوبایدن خواهد داد و نتانیاهو نیز حال خوشی ندارد و دولتش برای سومین بار منحل شده اما در این زمان از ارسال ناو و بمب افکن‌ها به منطقه خبر می‌دهند. وی ادامه داد: آمریکا ۳ دلیل و هدف را برای جنگ هراسی دنبال می‌کند، ابتدا می‌خواهند بر شکست‌های راهبردی خود سرپوش بگذارند، در ادامه می‌خواهند سه هفته به پایان دولتشان با جنگ هراسی فضایی را ایجاد کنند که با ورود جوبایدن وی را منجی صلح اعلام کنند و در سومین هدف می‌خواهند مانع خوردن سیلی سخت و اجرای انتقام سخت شوند که قطعا این سیلی را خواهند خورد. امام جمعه شهرستان پردیس ضمن تقدیر از خدماتی که در شهرستان انجام می‌شود، گفت: از خدمات انجام‌شده تشکر می‌کنیم اما باید مطالبه‌گر باشیم تا مشکلاتی که مردم سال‌ها است از آن رنج می‌برند حل شود. حجت‌الاسلام حسینی اضافه کرد: ایستگاه تلویزیونی شهرستان کلنگ‌زنی شد و شاهد حل مشکلات بیمارستان الغدیر هستیم که سال‌ها بلاتکلیف بود اما مشکلات بیمارستان شفا حل‌نشده و اتفاقی رخ نداده و شنیده‌ها از این بیمارستان تلخ است. وی تصریح کرد: در شهر بومهن منطقه ازون تپه طی ۳۰ سال با مشکلاتی روبه‌رو بود که با حمایت رسانه‌ای، تلاش نمایندگان مجلس، استانداری، شهرداری، فرمانداری، بنیاد مستضعفان و سپاه اتفاقات خوبی انجام‌شده است و امیدواریم این روند ادامه داشته باشد. امام جمعه شهرستان پردیس افزود: در فاز هشت مسکن مهر پردیس مساجد و بوستان‌ها ساخته می‌شوند اما مساکن نقص‌های فراوان دارند اما باید به سرعت خدمات بیشتری ارائه شود. حجت‌الاسلام حسینی بیان کرد: مشکلات شهرک بهار طلائیه بومهن و با جمع‌آوری شوتینگ زباله حل شد و اینگونه باید از مسؤولان کشوری مطالبه کنیم اما مصلی پردیس ۲۳ ساله بلاتکلیف است و به‌رغم افزایش جمعیت مصلی نماز جمعه نداریم و اگر طی یک‌ماه آینده اتفاقی رخ ندهد محل قبلی مصلی را با حمایت مردم ایمن‌سازی و تکمیل می‌کنیم. انتهای پیام / ۶۷۰۱۶ / پ / س
به گزارش خبرگزاری فارس از کرمانشاهف مدیرعامل شرکت مدیریت تولید برق بیستون گفت: از این میزان برق تولیدی بیش از ۲ میلیون و ششصد هزار مگاوات ساعت در نیروگاه حرارتی بیستون و بیش از ۳۶۳ هزار مگاوات ساعت در نیروگاه گازی اسلام‌آباد غرب تولید شده است. مسعود میرزاعسگری افزود: در مجموع ۲ میلیون و ۷۶۶ هزار مگاوات ساعت از برق تولیدی در نیروگاه‌های بیستون و اسلام‌آباد غرب به شبکه‌ی سراسری تزریق‌شده که سهم نیروگاه بیستون از این میزان ۲ میلیون و چهارصد هزار مگاوات ساعت انرژی الکتریکی است. وی سهم شرکت مدیریت تولید برق بیستون را در تامین شبکه‌ی سراسری حدود ۲ درصد عنوان کرد. به گفته میرزاعسگری نیروگاه حرارتی بیستون دارای دو واحد ۳۲۰ مگاواتی و نیروگاه گازی اسلام ابادغرب هم دارای چهار واحد ۲۵ مگاواتی است که زیر پوشش مدیریت تولید برق بیستون قرار دارند و این نیروگاه‌ها در مجموع ۷۴۰ مگاوات ساعت ظرفیت تولید برق دارند. انتهای پیام / ح
به گزارش خبرگزاری فارس ظهر امروز حجت‌الاسلام سعید حسین‌پور با گرامیداشت سالروز شهادت سردار حاج قاسم سلیمانی در خطبه‌های نماز جمعه کوهرنگ گفت: یکی از اقدامات مهم حاج قاسم سلیمانی دفع تهدید دشمن خصوصا داعش از مرزهای جمهوری اسلامی و کشورهایی چون عراق، سوریه و لبنان بود که باعث همبستگی و هم‌افزایی گروه‌های جهادی و مدافع حرم و هماهنگی آن‌ها با نیروهای ایرانی و حزب‌الله لبنان و مقاومت یمن شد. امام جمعه شهر چلگرد با اشاره به اینکه تفکر و مکتب سلیمانی که همان مکتب مقاومت است قدرت بازدارندگی مستحکم و قدرتمندی را به وجود آورد، خاطرنشان کرد: شکست توطئه‌های آمریکا و صهیونیست و آل سعود در منطقه و شکست تحقیرآمیز داعش و اعلام پایان داعش و به چالش کشیدن توان نظامی سیستم دفاعی اطلاعاتی و جاسوسی آمریکا از اقدامات موثر ایشان بوده است. حسین‌پور با اشاره به برخی از تحرکات امریکا، ادامه داد: آمریکایی‌ها جرات رویارویی با ایران را ندارند و بسیار ضعیف‌تر و شکننده‌تر از سابق هستند و این تحرکات بیشتر از روی ترس و هراس آنها از تلافی ایران در مورد ترور سردار سلیمانی و شهید فخری‌زاده است. وی افزود: آمریکایی‌ها می‌خواهند با ایجاد جنگ مصنوعی در منطقه جو روانی به وجود بیاورند تا خود را برای اهداف شوم دیگر از جمله بهره‌برداری برای چانه‌زنی سیاسی برای دولت آینده آماده کنند و ایران را از احتمال جنگ بترسانند و نگرانی از بابت اقدامات تحریک‌آمیز آمریکایی، اسرائیلی و سعودی در منطقه وجود ندارد؛ امروز باید مراقبت مسائل داخلی باشیم و باید کمک کنیم که با اتحاد و هم‌صدایی مشکلات را برطرف کنیم. انتهای پیام / ۳۳۳۹ / م
به گزارش خبرگزاری فارس از بجنورد حجت‌الاسلام‌والمسلمین رضا نوری در خطبه‌های مجازی آیین عبادی سیاسی نماز جمعه امروز بجنورد اظهار کرد: یکی از ویژگی‌هایی که حضرت علی (ع) برای متقین ذکر می‌کند، عبادت، بندگی و داشتن ارتباط با حضرت حق است. وی با اشاره به فرا رسیدن سالگرد شهادت شهید سلیمان و ابومهندس المهدی، برخی از ویژگی‌های شخصیتی و زندگی این دو شهید را برشمرد و افزود: شهید سلیمانی تمام زندگی و آرامش خود را برای دین و مردم گذاشت که همین ویژگی‌ها باعث شد دلهای مردم به او گره بخورد و تمام مردم از همه گروه‌ها، جناح‌ها، تفکرات و کشورها برای تشیع پیکر آن شهید حاضر شوند و برای سالگرد شهادت ایشان مراسم عزاداری برگزار کنند. امام‌جمعه بجنورد در ادامه با اشاره به ویژگی ولایت مداری شهید سلیمانی تصریح کرد: از پیدایش حضرت آدم تاکنون دو جبهه‌ی پیامبران و مخالف پیامبران وجود داشته است که تمام پیامبران ولایت داشته‌اند و ولی خدا بودند. وی افزود: ولایت مداری یعنی پذیرفتن ولایت خدا و قرار گرفتن در جبهه حق و زمانی که شهید قاسم سلیمانی مشاهده کردند که پرچم ولایت در دست مقام معظم رهبری است و زمانی هم در دستان امام خمینی مدظله‌العالی بوده، سعی کرد این پرچم زمین نیفتد و این جبهه را کمک کند تا جبهه شیطان تضعیف شود. نماینده ولی‌فقیه در استان خراسان شمالی تصریح کرد: شهید سلیمانی با مبارزه با داعش توانست با تشکیل یک لشکر بین‌المللی به مباره با داعش برود و تروریست‌ها را شکسته دهد و قبل از شهادتش، شکست داعش را اعلام کرد و نقشه شیطان بزرگ آمریکا را به شکست منتهی کرد. امام جمعه بجنورد با اشاره به اینکه یکی از ویژگی‌های دیگر شهید سلیمانی مردمی بودن وی بود افزود: این شهید بزرگوار بدون توجه به دین و آیین اشخاص به آن‌ها کمک می‌کرد و تمام کسانی که مقابل ظلم، مظلوم واقع‌شده بودند را مورد حمایت قرار می‌داد و با ایجاد همدلی بین مردم مسلمان کشور‌های مختلف از افغانستان و ایران تا سوریه و لبنان توانستند لشکری را تشکیل دهد تا مقدمه‌ای برای ظهور آقا امام زمان باشد. وی گفت: شهادت سردار سلیمانی هم همراه با برکاتی بود که یکی از آن‌ها سیلی بود که با هدف قرار دادن پایگاه عین الاسد به آمریکایی‌ها زده شد و باعث شد تمام کشورها این جرات را پیدا کنند تا مقابل آمریکا قد علم کنند. حجت‌الاسلام‌والمسلمین رضا نوری افزود: سیلی دوم که محکم‌تر از سیلی اول خواهد بود، خروج آمریکا از منطقه غرب آسیا است که باعث از بین رفتن فتنه‌گری‌ها و تفرقه افکنی‌های آمریکا خواهد بود. انتهای پیام / ن
به گزارش خبرگزاری فارس از زابل، محمدجواد آذری جهرمی که صبح امروز به منظور بررسی می‌دانی وضعیت ارتباطات روستاهای منطقه سیستان به همراه استاندار سیستان و بلوچستان به شمال این استان سفر کرده بود؛ در گفتگو با خبرنگاران با بیان اینکه تا کنون ۲ هزار و ۵۰۰ روستا به شبکه ارتباطات متصل شده؛ افزود: یکهزار و ۲۰۰ روستای فاقد دسترسی به اینترنت باقیمانده است که در تلاش هستیم اتصال آنها تا پایان دولت دوازدهم به اتمام برسد. وی ادامه داد: همه‌ی این روستاها به صورت جداگانه بررسی و ظرفیتهای مورد نیاز آنها استخراج‌شده و تعدادی از این روستاها هم نیاز به تصمیم‌گیری می‌دانی دارد تا بر این اساس ملاحظات لازم در طراحی‌ها لحاظ شود. وزیر ارتباطات بیان کرد: روستاهای بالای ۲۰ خانوار در مناطق مرزی و روستاهای همجوارشان از نعمت اینترنت برخوردار می‌شوند و برخی ایستگاه‌ها و پایانه‌های مرزی جدیدالاحداث که نیازمند اتصال به شبکه فیبر نوری هستند نیز برای اتصال آنها برنامه‌ریزی‌شده است. آذری جهرمی تصریح کرد: با اتصال این مناطق به اینترنت، تفاوتی بین دانش‌آموزان، دانشجویان و شهروندان ساکن مناطق مرزی و شمال شهر تهران به لحاظ دسترسی به اینترنت وجود نخواهد داشت. استاندار سیستان و بلوچستان هم اجرای طرح‌های زیرساختی مخابراتی را نیاز جدی استان بویژه برای امور تحصیلی و اشتغال و سایر امور زندگی دانست. احمدعلی موهبتی اجرای طرح‌های حوزه ارتباطات و فناوری اطلاعات را مستلزم همراهی مردم و همه دستگاه‌های اجرایی دانست. وی با بیان اینکه راه‌اندازی یک سایت با هزینه‌های سنگین ایجاد می‌شود؛ اظهار داشت: مردم از دولت انتظار دارند که اقدامات خوبی انجام دهد و دولت نیز انتظار دارد که نگهداری از تجهیزات و استفاده از سیستم را متعلق به خودشان بدانند و کمک کنند که این خدمات دوام و بقا داشته باشد. انتهای پیام / ۳۱۳۹ / و
به گزارش خبرگزاری فارس از مشهد به نقل از پایگاه اطلاع‌رسانی آیت‌الله علم‌الهدی، امام‌جمعه مشهد در چهل و چهارمین هفته برگزار نشدن نماز جمعه در مشهد مقدس، مطالبی را در مورد ابعاد شخصیتی حاج قاسم سلیمانی، عمق بصیرت او و برکات وجودی‌اش برای امت اسلامی، الگوی جریانی صدیقه اطهر و بروز مظاهرش در جریان اجتماعی امروز در قالب «خطبه مجازی» جمعه دوازدهم دی‌ماه در حرم امام رضا (علیه‌السلام) ایراد کرد که در ادامه می‌خوانید: بسم‌الله الرحمن الرحیم اللهم صل علی الصدیقةالشهیده، التقیةالنقیه، الرضیةالمرضیه، الذکیةالرشیده، المغلومةالمغبوره، المغصوبةحقها، الممنوعة ارثها، المکثور ضلعها، المظلوم بعلها، المقتول ولدها، فاطمة بنت نبیک و بضعة لهمه، وصیمی قلبهی، ونخبة منک له و تحفه التی خسست بها وصیه، حبیبةالمصطفی و قرینةالمرتضی، سیدةالنسا و مبشرةالاولیاء، حلیفه الورع والزهد و تفاه الفردوس والخلد، صل علیها و علی ابیها و بعلها و بنیها، لاسیما ولده المنتظر المهدی، روحی و ارواح العالمین لتراب مقدمه‌الفداه. عبادالله، اوصیکم و نفسی باتقوالله همه شما برادران، خواهران، بینندگان محترم، شنوندگان معظم و خودم را به تقوای الهی سفارش می‌کنم. شناخت دو شخصیت فردی و جریانی حاج قاسم امشب مصادف است با شب سالگرد شهادت جان‌گداز سردار بزرگوار رشید اسلام، سپهبد حاج قاسم سلیمانی اعلی الله مقامه‌الشریف، عنصر ارزشمندی که شخصیت جریانی او از طرف مقام معظم رهبری به‌عنوان یک مکتب اعلام شد. معمولا انسان‌ها، نوابغ و نخبگان، دو شخصیت دارند، یک شخصیت فردی، فضائل، امتیازات و برتری‌های شخصی آنان ازنظر نوع استعداد، ایمان، عشق، احساس و فعالیت است و یک شخصیت جریانی؛ وجودشان به‌صورت یک جریان درمی‌آید و از وجود آنان یک جریان موجود می‌شود، جریانی که با مرگ و شهادت آنان پایان پیدا نمی‌کند و چه‌بسا نقطه شهادت، سرآغاز این شخصیت جریانی آنان است و وضعی را به وجود می‌آورد در این جریان که در طول نسل‌های بعدی، انسان‌های فرهیخته در این جریان قرار می‌گیرند و از تمام برتری‌های وجود این شخص چه در حیث رفتار و چه در حیث اندیشه و فکر به‌عنوان یک الگو، تبعیت می‌کنند، موقعیت الگویی و نمادی او در برابر بینش‌ها، تشکیل یک مکتب می‌دهد. آینده‌سازی «مکتب حاج قاسم» مقام معظم رهبری نظرشان این بود که برتری‌ها و امتیازات این شخصیت عظیم ایمانی و جهادی، به صورتی درآمده است که تولید یک جریان کرده، حضور این امتیازات، برتری‌ها و ویژگی‌های رفتاری و اندیشه‌ای او در نسل‌های بعدی و در انسان‌های آینده، افراد را در یک حزب، موقعیت اجتماعی و یک واحد فکری و رفتاری قرار می‌دهد به‌عنوان «مکتب حاج قاسم»؛ توجه به شخصیت جریانی این مرد از توجه به ویژگی‌های شخصی او که نقش جریانی ندارد، بسیار مهم‌تر و بالاتر است و بنده معتقدم عزیزانی که در مقام تعظیم و تکریم این شخصیت چه در حوزه رسانه و چه در موقعیت‌های مختلف اجتماعی برمی‌آیند، آن‌طوری که مقام معظم رهبری رهنمود داده‌اند، به‌جای تحلیل خصوصیات و ویژگی‌های شخصی این فرد، درباره ابعاد شخصیت جریان او بیشتر تحلیل کنند و بیاندیشند. شخصیت جریانی او که برخاسته از یک توده رفتاری و فکری هست، می‌تواند نسل آینده را به‌خوبی در مسیر تداوم انقلاب هدایت کند و در برابر نیازهای انقلابی و اجتماعی در جامعه ما، انسان‌ها را به‌عنوان یک مردم میدان و عنصر کارآمد، بسازد؛ مسئله مهم، تحلیل ابعاد شخصیت جریانی این مرد بزرگوار است یعنی خصوصیات رفتاری او در زندگی، عاری بودن از تمام فکرها و اندیشه‌های شخص پروری و کیش شخصیت برای خود او در حوزه رفتار، فکر و اندیشه، بصیرت لازم در جریان مقاومت و جهاد درراه انقلاب، از این مرد بزرگ، یک تابلوی شفافی ساخته است که این خصوصیات و ویژگی‌ها در این تابلو کاملا نمایان و روشن است و باید ما به این خصوصیات او توجه داشته باشیم. انسان‌ها می‌توانند با نقطه خاصی که در زندگانی خودشان محور رفتاری قرار بدهند، دقیقا شخصیت جریانی مؤثری در زندگانی خودشان پیدا کنند، آن محور خاصی که ازنظر رفتاری می‌تواند آنان را در شکل یک شخصیت جریانی جلوه بدهد به‌طوری‌که دیگران از آنان تبعیت کنند و او را به‌عنوان یک الگوی رفتاری در برابر بینش خودشان قرار بدهند، آن محور، وجود خدا در زندگی است. «خدامحوری»، عامل شکل‌گیری شخصیت جریانی حاج قاسم انسانی که بنا شد محور رفتاری او در همه زندگی و همه شئون، خدا باشد، برای خدا کار کند، برای خدا مجاهده کند، تمام ظرفیت خودش را در پای عبادت و بندگی خدا بریزد و در پای خدمت به ذات مقدس حق و خدمت به دین و خلق خدا، اگر بنا شد این خدامحوری در شئون رفتاری و توده رفتاری یک انسان وجود پیدا کرد، او به شکل یک شخصیت جریانی و یک تابلوی شفاف که عنوان مکتب بر او صادق است، درمی‌آید. حاج قاسم نه کتاب‌های مفصلی نوشته و تهیه‌کرده و نه در یک عرصه تخصص علمی خاص در شئون اجتماعی واردشده، فقط خاطرات و یک وصیت‌نامه داشته است، وقتی مقام معظم رهبری می‌فرمایند «مکتب حاج قاسم»، یعنی شخصیت جریانی حاج قاسم سلیمانی به‌صورت یک تابلوی شفاف در مقابل آدم‌ها قرار بگیرد و به آن خصوصیات برجسته‌ای که او در زندگی داشت و آن محوری که توده رفتاری او در شعاع این محور صورت می‌گرفت، این را به‌عنوان یک الگو، نسل و انسان‌های آینده در زندگی خودشان پیاده کنند. کار او برای خدا نقطه پایان نداشت در حوزه رفتار، این خصوصیت در شخصیت بزرگوار این مرد مجاهد و دلداده حق نمایان و روشن بود که برای خدا کار کند، چون برای خدا کار می‌کرد، کارش مرز و حد نداشت، ساعت و روز و شب نداشت، در یک موقعیت خاص، در یک پیش آمد، در یک عرصه ویژه یا در یک مرز، جهادش درراه خدا متوقف نمی‌شد چون بناست برای خدا کار کند، برای خدا کار کردن، محدوده به چند ساعت در روز کار کردن و فعالیت کردن نیست، محدود به یک بازه زمانی که در یک بازه زمانی کار کند بقیه‌اش استراحت کند، محدود نمی‌شود، وقتی بناست آدم برای خدا کار کند، تمام ظرفیت و استعداد وجودی‌اش، تمام توان و قدرت کار او در شبانه‌روز حتی فرای قدرت و زمان در خدمت خدا قرار می‌گیرد و تنها بررسی و دقت در شئون رفتاری این مرد در زندگی، این است، نه جهادش محدود به یک‌زمان می‌شود، نه فداکاری‌هایش محدود به زمان خاصی است. شما چنین فردی را کمتر در طول دوران چهل‌وچندساله پیروزی انقلاب در عرصه‌های نظام مشاهده کردید، در روزی که عرصه جوانی او بود و موی سروصورتش مشکی بود، در میدان‌های نبرد در دوران دفاع مقدس جولان داشت و به‌عنوان فرمانده لشکر فعالیت می‌کرد، یعنی آن حرکت‌ها، فعالیت‌ها و فیلم‌هایی که از او وجود دارد، درزمانی که موی سیاه او به موی سپید مبدل شد، عین همان منظره دوران دفاع مقدس در میدان دفاع در برابر یک لشکر نیابی استکبار جهانی و آمریکا که جریان تکفیری و داعش بود نیز همان صحنه را می‌بینید، دقیقا منظره شب‌های عملیات او در دوران جوانی، منظره فداکاری‌های او در دفاع در مقابل یک جریان ناپاک دست‌نشانده جریان استکباری که هستی امت را در معرض خطر قرار داده بود، همان جریان را مشاهده می‌کنید. اثرگذاری از یک ملت به یک امت این شخصیت، همان شخصیت فرمانده لشکر هست منتها به توان ۱۰۰، نه همان اندازه، آن روز فقط یک لشکر را فرماندهی می‌کرد، امروز به‌جایی رسیده که یک امت را درحرکت‌های جهادی فرماندهی می‌کند و حرکاتی هم که انجام می‌داد، در حقیقت امتی را نجات می‌داد نه چند مترمربع یک خاک و سرزمین را، یعنی همان آدم هست و شما چنین کسی را در طول تاریخ انقلاب و نظام یا پیدا نمی‌کنید یا کم‌پیدا می‌کنید که در دوره جوانی خودش وارد عرصه‌ای شده که همان حرکت‌ها، همان مجاهده‌ها و فداکاری‌ها در دوران بالا رفتن سن و سفید شدن موی سروصورت، صورت می‌گیرد منتها در یک اثرگذاری به توان صد، صد برابر بیشتر اثرگذار است. آنجا یک دشمن را به عقب می‌راند در شب‌های عملیات و سرزمینی را از حیات و تسخیر دشمن نجات می‌داد، ملت یک اقلیمی را آزاد می‌کرد، الآن به‌جایی رسیده است که امتی را آزاد می‌کند با همان نوع فداکاری و همان مجاهدات عظیم شبانه‌روزی و سر از پا نشناختن؛ چون کار او خدامحور هست و بناست برای خدا فعالیت کند، دقیقا با همان قدرت جلو می‌رفت، خدامحوری باعث این نوع رفتار شده و این می‌شود الگو برای نسل آینده که می‌خواهد درراه خدا جهاد کند، به این انقلاب دلداده است و به اسلام و دین به‌عنوان اثر ذات مقدس پروردگار و تنها راه عبودیت خدا نگاه می‌کند، وقتی دل پیدا کرد و دل داد، وارد عرصه جهاد بشود و همین‌طور مجاهده کند یعنی این جریان رفتاری برای آنان یک الگو باشد. حاج قاسم، الگوی بصیرت انقلابی و توحیدی در عرصه فکری نیز بصیرتی که او داشت چه بصیرت انقلابی و چه بصیرت توحیدی، این بصیرت نیز به‌عنوان یک الگو و نماد در شخصیت جریانی و در تابلوی شفاف وجود او می‌درخشد، بصیرتش در عرصه انقلاب این بود که انقلاب را برای این‌که تنها یک جریان ستمگر ستم‌پیشه‌ای را در این کشور منقرض کند، قدرت در دست یک عده متدین قرار بگیرد که فقط کشوری را مدیریت کنند و فقط اقتصاد، امنیت و رفاه مردم را تأمین کند، انقلاب را در این نمی‌دید، ماهیت انقلاب نیز چنین چیزی نیست، انقلاب نیامده برای این‌که فقط یک کشور را مدیریت کند، پیروزی انقلاب و تشکیل نظام در این کشور، یک اهرم به دست انقلاب بود، انقلاب آمد دنیا را در مقابل دکترین سیاسی که مدرنیته به وجود آورده و جز خونریزی، سفاکی، خون‌آشامی، دزدی و چپاول حقوق ملت‌ها نتیجه دیگری نداشته است، دکترین سیاسی به اسم امامت و ولایت به وجود بیاورد، تا جایی پیش برود و زمینه‌سازی جهانی را تا آنجا ادامه بدهد که دنیا دگرگون بشود و دنیا چنین دکترین سیاسی را برای مدیریت یکتا جهان بپذیرد، این، انقلاب و هدف انقلاب است. این بصیرت در شخص حاج قاسم سلیمانی خیلی جلوه‌گر بود، فعالیت‌ها و مجاهداتی که او درراه انقلاب می‌کرد به این جهت بود که انقلاب را به این معنا شناخته بود که این انقلاب می‌خواهد جامعه را دگرگون کند، دنیا را ازنظر فکر بسازد و جهان را برای برپایی یک حکومت عدل جهانی که به همه جنایت‌ها، ستمگری‌ها و همه دیکتاتوری‌ها در دنیا پایان بدهد، آماده کند و به نام حاکمیت اسلام و دین، این حکومت بر دنیا مستقر بشود، انقلاب برای این است و او در این راه فداکاری می‌کرد، این بصیرتش نسبت به انقلاب بود، این نبود که فقط ما یک رسالت داریم، کشوری را با یک نظام مدیریت کنیم، البته کشور باید با این نظام مدیریت شود اما این نقطه نهایی هدفی انقلاب نیست بلکه نظام، یک اهرم در دست انقلاب است که با این اهرم، جریان ولایی بودن را در جهان تثبیت کند و نظام ولایی را در دنیا زمینه‌سازی کند تا در سایه نظام ولایی، حکومت جهانی وجود اقدس حضرت بقیة‌الله در عالم محقق شود، اسلام بشود اسلام جهانی. انقلاب اسلامی مرز توقف ندارد تا به آن هدف نرسیم، مرز توقف در انقلاب نداریم، یک جای انقلاب نمی‌توانیم بایستیم، بگوییم تا همین‌جا انقلاب کردیم، بس است یا عده‌ای بیایند از انقلاب خسته بشوند و بگویند تا اینجا آمدیم، خسته شدیم، ولش کن، همین‌قدر که رسیدیم بس است دیگر! انقلاب مرز توقف ندارد و این خصوصیت در این مجسمه شفاف شخصیت جریانی، کاملا محسوس و ملموس بود. دوم بصیرت توحیدی این مرد، همه‌چیز برای خدا و همه‌جا در اطاعت خدا، در عرصه‌های اجتماعی و سیاسی در اطاعت خدا باید قدم برداشته شود و اطاعت خدا در اطاعت مظهر عظمت خداست، مظهر پروردگار در جریان حاکمیت، حاکمیت امام معصوم (علیه‌السلام) است، امروز که ما به مظهر حاکمیت الله که حاکمیت امام معصوم است، دسترسی نداریم، اطاعت از حجت امام معصوم، اطاعت از خود امام معصوم هست و این پذیرش حاکمیت الله و اطاعت از حاکمیت الله است، این بصیرت را مرحوم حاج قاسم داشت لذا وقتی‌که آن ژنرال آمریکایی، نامه وزیر خارجه آمریکا را به دست او می‌دهد که این نامه مخصوص او نوشته‌شده، حتی از گرفتن نامه نیز امتناع می‌ورزد، حتی حاضر نیست نامه را دریافت کند، می‌گوید «من فرمانده دارم، ولی امر دارم، درگرفتن این نامه از ولی امر خودم اذن ندارم که نامه را بگیرم». جامعه‌ای ارزشمند با تثبیت اصل «بصیرت توحیدی» عنصری ذوب در ولایت تا این درجه، این بصیرت توحیدی است یعنی حاکمیت الله را در تمام شئون حرکتی خودش لمس می‌کند و در اطاعت در حاکمیت الله تا اینجا آمده، این بینش و بصیرت توحیدی است؛ اگر این بصیرت توحیدی در جامعه ما به‌عنوان یک اصل دربیاید، یعنی این شخصیت جریانی و این تابلوی شفاف با این بصیرت توحیدی بنا شد به‌عنوان یک الگو موردتوجه نسل‌ها و جوان‌های آینده‌ای که تداوم‌بخش این انقلاب هستند، قرار بگیرد، بینید از آنان چه موجودات ارزشمندی در خط تداوم انقلاب و حیات‌بخشی این انقلاب به وجود می‌آید. شخصیت جریانی حاج قاسم آن‌قدر ارزشمند است که می‌بینیم بسیاری حرکت‌ها در راستای این شخصیت صورت می‌گیرد و برای نظام، جامعه و انقلاب ما افتخار می‌آفریند و روش ائمه نیز همین بود، آن‌هم که ما در رابطه با ائمه داریم، همین شخصیت الگویی ائمه (علیهم‌السلام) است، شخصیت الگویی آنان در حقیقت برای ما امتیاز بود؛ وجود مقدس پیغمبر اکرم فرمودند «ابنتی سیدة نساءالعالمین»، دخترم فاطمه سیده زنان جهانیان هست، عرض کردند یا رسول‌الله، خداوند در قرآن، سیدة نساء عالمین را حضرت مریم معرفی کرده است، خدا به مریم می‌گوید «خدا تو را به همه زنان دنیا ترجیح داد» و شما چطور می‌گویید فاطمه، سیدة نساءالعالمین؟ پیغمبر اکرم فرمودند «مریم، سیده نساء عالمین زمان خودش بود اما فاطمه، سیده زنان جهانیان من الاولین الی الآخرین است»، سیده تمام زن‌های دنیا در تمام قرن‌ها و تمام زمان‌هاست، این «سیده نساء العالمین» یعنی چه؟ تنها یک امتیاز و ویژگی شخصی صدیقه اطهر علیها سلام است؟ سیده نساء عالمین یعنی کسی که وجودش یک شخصیت جریانی و عنوان الگویی هست برای تمام زنان جهان، همه باید الگوبرداری کنند. تولید واکسن کرونا، حاصل تکثیر شخصیت جریانی حاج قاسم آنچه امروز برای ما مایه افتخار هست، شخصیت الگویی صدیقه اطهر علیها سلام بین زنان و دختران انقلابی ما هست، امروز آثاری درحرکت زنان و دختران انقلابی خودمان مشاهده می‌کنیم که در حقیقت، پیروی از شخصیت الگویی صدیقه اطهر علیها سلام است؛ این‌که یک دخترخانم از یک خانواده متدین، باحجاب، پیش‌قدم می‌شود برای این‌که اولین آزمایش واکسن کرونا در مورد او عمل بشود، آن‌هم از خانواده‌ای که خود آنان در تأسیس این واکسن مؤثر هستند، دو خصوصیت را برای ما ثابت می‌کند، یکی شخصیت آن خانواده و پدری که مؤسس و بنیان‌گذار این واکسن هست که از او بوی حاج قاسم می‌آید، آثار وجودی او آثار حاج قاسم است، یعنی شخصیت جهادی حاج قاسم در عزیزی که در جریان نهاد مقدس ستاد اجرایی فرمان امام در دفتر مقام معظم رهبری، سربازی مقام معظم رهبری، او را در این خط واداشته است که با همه قدرت از ظرفیت‌ها و استعدادهای مبتکرانه جوانان ارزشمند دانش‌بنیان استفاده کند و تمام امکانات تهیه این واکسن را فراهم کند و این افتخار نصیب نظام و انقلاب ما بشود و آن‌قدر به کار خودش معتقد است و اعتقاد به اثر دانش‌بنیان خودش دارد که میوه دلش و عزیز دانه‌اش، دخترش می‌شود اولین کسی که پیش‌قدم می‌شود به‌عنوان آزمایش انسانی تا این واکسن در مورد او اجرا شود. اولین تست انسانی واکسن، متأثر از الگوی شخصیتی صدیقه اطهر اگر مکتب حاج قاسم حاکم شد، پدر می‌شود این و دختر می‌شود آن و دختر می‌شود یک الگو از آثار شخصیتی شجاعت و شهامت صدیقه اطهر (علیها سلام)، وقتی بنا شد زهرای مرضیه، سیده نساء عالمین است، یعنی یک شخصیت الگویی همه زنان و بعد از ۱۴۰۰ سال یک دخترخانم متدین دلداده صدیقه اطهر می‌آید از آن شجاعت عظیم که یک‌تنه در مقابل انحرافی که همه به آن چسبیده‌اند، بایستد و مسیر انحراف را برگرداند، عظمتی که صدیقه اطهر داشت، یعنی از این شجاعت، شهامت و مرد آفرینی تبعیت کند و به‌عنوان فرد وابسته به خانواده مؤسس و بنیان‌گذار این واکسن حاضر شود خودش به‌عنوان اولین فرد در آزمایش انسانی این واکسن قرار بگیرد، این آثار الگویی صدیقه اطهر است که آن روز پیغمبر فرمودند «سیدة نساء العالمین»، یعنی الگوی همه زنان دنیا و این خصوصیت را ما امروز در جامعه خودمان که دلداده صدیقه اطهر هست، داریم می‌بینیم. شما ببینید آیا واقعا یک عنصر مقدس آسمانی که سیده نساء عالمین در منطق وحی رسول‌الله معرفی‌شده، این انسان‌های ظلوم و جهول با او چه کردند، آیا باید بین درودیوار جوری قرار بگیرد که عالم بزرگواری می‌گوید «از من نپرس که بر سر زهرا بین درودیوار چه آمد، از درودیوار بپرس که بر او چه گذشت» و مورد ظلم و ستم واقع بشود، شهیده از دنیا برود براثر جنایت و ظلمی که بر او واردشده، کسی که پیغمبر می‌گوید سیدة نساء العالمین. خدایا به عزت صدیقه اطهر، زنان و دختران ما را به‌عنوان پیروان این شخصیت الگویی در همه عرصه‌های انقلاب به‌عنوان عزیزان شجاع مرد آفرینی قرار بده که بتوانند نمونه عینی شخصیت الگویی زهرا و زینب قرار بگیرند و از آن شخصیت در همه شئون زندگی پیروی کنند. پروردگارا، نقطه نهایی عداوت‌ها و دشمنی‌های با اسلام و سرآغاز عزت اسلام و مسلمین، فرج مولایمان بقیة‌الله تعجیل بفرما، ارواح مطهره شهدا روح مطهر امام بزرگوار و مخصوصا روح مطهر این شهید بزرگوار و هم‌سنگرش، شهید ابو مهدی المهندس و بقیه عزیزانی که در رکاب او به شهادت رسیدند، پروردگارا این روح مطهر را از همه برکات و خیراتی که در مجاهدات این نظام و انقلاب صورت می‌گیرد، بهره‌مند بگردان، سایه پربرکت مقام معظم رهبری بر سر ما مستدام بدار، دشمنان ناپاک ما در جبهه‌های فکر، نفاق و استکبار، ذلیل و نابود و ریشه‌کن بگردان. والسلام علیکم و رحمت‌الله و برکاته. انتهای پیام / ۷۰۰۴۲
به گزارش خبرگزاری فارس از بندرلنگه، حجت‌الاسلام جواد اسماعیل‌نیا ظهر امروز در خطبه‌های نماز جمعه این هفته با اشاره به تفسیر آیه ۱۶۹ سوره آل‌عمران، اظهار داشت: حیات برزخی برای همه هست اما قرآن در چند جا بر حیات برزخی شهدا تاکید می‌کند باید دید چه فرقی با بقیه دارند که آ نقدر مورد تاکید است، پاسخ اینست که تفاوت شهدا با سایرین در حیات برزخی در میزان سیطره و میزان آزادی عمل شهدا بعد از شهادتشان نسبت به این دنیاست یعنی شهید با شهادتش تازه دست و بالش باز می‌شود و قدرت تصرفش در عالم شروع می‌شود. وی افزود: شهید مثل شیشه عطری است که وقتی شهید می‌شود عطر او همه‌جا پخش می‌شود شهادت حاج قاسم جریانی ایجاد کرد و کاری کرد که هرگز زنده بودنش آن کار را نمی‌کرد حاج قاسم ما را قطعه‌قطعه کردند ولی در واقع او را تکثیر کردند. امام جمعه شهرستان بندرلنگه اضافه کرد: امروز یک جهان خونخواه حاج قاسم اند ما حاج قاسم رابدست آوردیم او را از دست ندادیم دست قطع‌شده حاج قاسم امروز بازتر و پرتوانتر از دیروز است. حجت‌الاسلام اسماعیل‌نیا گفت: بر اساس آیه شریفه قرآت؛ شهادت پایان زندگی نیست بلکه آغاز حیات است بسیاری از زنده‌ها مرده‌اند ولی کشتگان راه خدا زنده‌اند و شهادت باختن نیست بلکه بردن است از دست دادن نیست بلکه بدست آوردن است. وی اولین سالگرد شهادت حاج قاسم و ابومهدی المهندس و سایر همراهان و همچنین چهلمین روز شهادت شهید فخری زاده را تسلیت و گفت: امیرالمومنین (ع) برای مالک اشتر چند دعا کرد که همه‌ی آنها در حق او مستجاب شد قاسم سلیمانی نیز مالک اشتر علی بود و دعاهای امیرالمومنین و امامش ولی امر مسلمین در حق او مستجاب شد. این استاد حوزه ودانشگاه با اشاره دعاهایی که درحق شهسد سلیمانی مستجاب شد، گفت، توفیق خدمت خالصانه به خلق را پیدا کرد، نام نیکوی او در بین همه‌ی عالم ایجاد شد، امروز قاسم سلیمانی خوشنام‌ترین نام در عالم است، اثر کار او در تمامی مناطق و کشورها آشکار شد یعنی همگان خود را مدیون امنیت حاج قاسم می‌دانند وریشه کنی پدیده شوم داعش را مدیون او هستند، عاقبت او ختم به سعادت و شهادت شد. رئیس شورای فرهنگ عمومی شهرستان بندرلنگه تاکید کرد: سپهبد شهید حاج قاسم سلیمانی به حق مالک اشتر علی زمان بود با تمام خلوص نیت به رهبرش عشق ورزید و به مردمش خدمت کرد و در پایان به هدف نهاییش که شهادت در راه خدا بود رسید. وی بیان داشت: مگر می‌شود تصور کرد شیعه راستین علی مثل حاج قاسم در بستر مرگ طبیعی بمیرد، اگر بغیر از شهادت به طور دیگر او از دنیا می‌رفت جای تعجب بود شهادت در راه خدا مدال افتخار شیعیان راستین است. امام جمعه شهرستان بندرلنگه اضافه کرد: اما شهادت حاج قاسم درسهایی برای ما دارد حاج قاسم آمده بود برای رفتن، ولی برخی از مسولین دیگر هم آمده‌اند و به فکر رفتن اند اما نه رفتن به سوی خدا بلکه قبله‌ی آرزوی آنها اروپا و غرب است ک به فکر رفتن به آنجا هستند اینگونه مسولین نمی‌توانند خادم خوبی برای مردم باشند. مدیرکل سابق حوزه‌های علمیه استان قم خاطرنشان ساخت: حاج قاسم مسئولیت دنیایی را سکوی صعود و عروج و خروج خود به سوی خدا و بهشت قرار داد اما گروهی دیگر از مسئولین، مسئولیت دنیایی را سکوی رفتن به قعر جهنم خود قرار می‌دهند حاج قاسم جانش را داد تا مردم راحت باشند ولی گروهی از مسئولین جان مردم را به لب می‌رسانند تا راحتی خودشان حفظ شود درس مهم سالگرد حاج قاسم اینست که این انقلاب به مسولینی از جنس حاج قاسم سلیمانی نیاز دارد که خار در چشم دشمنان باشد و استخوان در گلوی مستکبران و خادم مخلص مردم خود. وی بیان داشت: فتنه گران و فریفتگانی که روزی شعار نه غزه و نه لبنان و شعار دوستی با آمریکا و اروپا سر می‌دادند امروز ببینند دوست و دشمن آنها کیست در سالگرد شهید سلیمانی تمامی منطقه از عراق و لبنان و سوریه ک غزه و غیرو تا مرزهای اسراییل بیلبوردهای تصویر شهید سلیمانی نصب‌شده و همه‌ی آنها خونخواه سردار سلیمانی اند. وی خواستار شد: از دستگاه قضایی و رئیس انقلابی آن حضرت آیت‌الله رئیسی تشکر می‌کنیم به خاطر تحقیق و شناسایی ۴۸ نفر از عاملان و آمران ترور شهید سلیمانی از آمریکا و دو کشور دیگر ان شاالله به زودی کیفرخواست آنها تنظیم شود و آنها به مجازات اعمالشان برسند به عاملان و آمران ترور شهید سلیمانی می‌گوییم با خواست خدا دیگر شب و روز آرامی نخواهید داشت خونخواهان حاج قاسم خون نحس شما را در هر جای عالم باشید خواهد ریخت. امام جمعه شهرستان بندرلنگه بیان داشت: سردمداران جریان منحرف شیعه‌ی انگلیسی که سالهاس با پولهای انگلیس و استکبار جهانی بدنبال ایجاد تفرقه بین شیعه و سنی هستند اقدام به ساخت فیلمی با نام بانوی بهشت کرده‌اند که قطعا هدفی بجز ایجاد تفرقه بین شیعه وسنی و ترویج برادر کشی و در نهایت تضعیف اسلام ندارند قطعا این اقدام با هزینه استکبار جهانی انجام‌شده است و از نظر جمهوری اسلامی ایران محکوم است ما اهانت به مقدسات اهل سنت را حرام می‌دانیم و اینگونه کارها را به ضرر اسلام و مسلمین می‌دانیم از همه عزیزان شیعه و سنی می‌خواهیم که هوشیاری خود را در مقابل دشمنان حفظ کنند و صف دوستان و دشمنان را از یکدیگر جدا سازند. این استاد حوزه علمیه اضافه کرد: دستیابی دانشمندان جوان ایرانی به واکسن تمام ایرانی کرونا یکی دیگر از ثمرات خودباوری و اعتماد به توان داخلی بود که از همه‌ی افراد و بخشهای موثر در این موفقیت تشکر می‌کنیم. انتهای پیام / ۸۸۰۲۸
به گزارش خبرگزاری فارس از نطنز، حجت‌الاسلام محمد یعقوبی ظهر امروز در خطبه‌های نماز جمعه نطنز اظهار داشت: از نهم تا نوزدهم دی‌ماه دهه بصیرت نامگذاری شده است و شما مردم ایران به جهانیان نشان دادید که با بصیرت به موقع فتنه‌ها را در نطفه خفه کردید. امام جمعه نطنز افزود: این بصیرت بر اثر تقوی به دست آمد که خداوند شاخص آن را در وجود شما ملت ایران قرار داد که این شاخص حق را از باطل جدا می‌کند و اگر بصیرت نباشد چه‌بسا انسان روشنفکر راهش را گم کند و فتنه را تشخیص ندهد و حق را از باطل جدا نکند و در فتنه‌ها اسیر و گم شود. وی با بیان اینکه این روزها آمریکا در منطقه حرکاتی را شروع کرده و زیردریایی تهاجمی که می‌تواند ۱۵۴ موشک را حمل کند و دو ناوشکن را به سوی خلیج‌فارس روانه داشته است، بیان کرد: یک عده که خودشان را گم کرده‌اند، دائما القا می‌کنند که آمریکا دارد می‌آید و برنامه دارد و باید برویم مذاکره کنیم اما سید مقاومت، سید حسن نصراله در مصاحبه‌ای تمام جنگ روانی آمریکا و صهیونیست را نقش بر آب کرد و گفت وقتی می‌شنوید آمریکا و رژیم صهیونیستی دست به جنجال رسانه‌ای می‌زنند، بدانید که پشت آن اقدامات حقیقی وجود ندارد. یعقوبی با بیان اینکه آمریکا اگر می‌توانست کاری انجام می‌داد، تصریح کرد: سید حسن نصراله کانون اصلی جنگ روانی علیه آمریکا و رژیم صهیونیستی را در داخل و سطح بین‌المللی رسوا کرد. امام جمعه نطنز گفت: سیزدهم دی‌ماه همزمان با سالروز شهادت سردار سرافراز حاج قاسم سلیمانی است، که با نام روز مقاومت نامگذاری شده است، دشمنان یک غلطی کردند و نمی‌دانستند چه غلط بزرگی کرده‌اند و آرزو می‌کنند که‌ای کاش این کار را انجام نمی‌دادند؛ آن‌هایی که مستقیم دستور ترور سردار را دادند، امروز از نظر سیاسی سقوط کردند و به زودی به دست قدرتمند مقاومت و سربازان حاج قاسم نابود خواهند شد. وی بیان کرد: همه عالم امروز به خونخواهی حاج قاسم بلند شده‌اند، هر انسان آزاده و مسلمان و غیرمسلمان خون‌خواه حاج قاسم است، چون حاج قاسم هدف مقدسی داشت و راه حاج قاسم و مطالبه حاج قاسم باید ادامه داشته باشد. یعقوبی خاطر نشان کرد: اثر کار حاج قاسم در سراسر جهان اسلام مورد عنایت واقع شد، حاج قاسم شاهکارهای زیادی انجام داد که در طول ۲۲ سال جهاد و مبارزه با آمریکا و رژیم صهیونیستی توانست موفق عمل کند. امام جمعه نطنز ادامه داد: حاج قاسم ۲۲ سال در فلسطین، لبنان، سوریه و عراق یک ارتش بین‌المللی اسلامی ایجاد کرد و این یک شاهکار است که امروز تمام مسلمانان جهان با عقد اخوت اسلامی در منطقه از ملت‌های مظلوم و بی‌دفاع، دفاع می‌کنند ما باید راه و آرمان حاج قاسم را ادامه دهیم. انتهای پیام / ۶۳۰۲۵ / ر ۲۰ /
به گزارش خبرگزاری فارس و به نقل از روابط عمومی و امور بین‌الملل پتروشیمی شهید تندگویان، این پتروشیمی به عنوان بزرگترین زنجیره تولید محصولات «پلی‌اتیلن ترفتالات» صنعت پتروشیمی در کشور در سال جهش تولید و در راستای سیاست‌های کلان ابلاغی «صنایع پتروشیمی خلیج‌فارس» مبنی بر استمرار و پایداری تولید و رفع موانع و گلوگاه‌های عملیاتی و فرآیندی، اقدام به اجرای یک پروژه کلیدی رفع موانع تولید کرد. بر این اساس، برای نخستین بار به همت متخصصان و کارشناسان ایرانی و با حمایت از شرکت‌های دانش بنیان داخلی، فیلتر دوار تحت خلا در واحد CTA ۱ پتروشیمی شهید تندگویان طراحی، ساخت و نصب شد. این دستگاه دارای لایسنس و دانش فنی شرکت «تکنی مونت» ایتالیا بوده و کشورهای محدودی از جمله آمریکا، ژاپن و فرانسه هم دانش فنی ساخت این تجهیزات پیچیده را در اختیار دارند. در این راستا، پس از نیاز به تعمیرات یکی از فیلترهای تحت خلاء، شرکت طرف قرار داد «تکنی مونت» ایتالیا با بهانه کردن تحریم‌های غیرقانونی آمریکا از ادامه همکاری با پتروشیمی شهید تندگویان سرباز زد. بنابراین متخصصان شرکت با حمایت مدیرعامل و شرکت‌های دانش بنیان به فن‌آوری و ساخت آن در کشور دست یافتند و عملیات نصب، راه‌اندازی و بهره‌برداری از آن آغاز شد. با اجرای این طرح یکی از بزرگترین گلوگاه‌های تولید در زنجیره پلی‌اتیلن ترفتالات صنعت پتروشیمی رفع شده و پیش‌بینی می‌شود شاهد پایداری و افزایش تولید محصولات در پتروشیمی تندگویان باشیم. از ابتدای سال جهش تولید چندین طرح بزرگ رفع موانع تولید شامل طراحی و ساخت مبدل‌های کارخانه CTA ۲، احیای کاتالیست پالادیوم و … با حمایت از شرکت‌های دانش بنیان ایرانی در پتروشیمی شهیدتندگویان طراحی، ساخت و با موفقیت راه‌اندازی و بهره‌برداری شده است. انتهای پیام /
به گزارش خبرگزاری فارس از رشت، محمدرضا احمدی امروز در جمع خبرنگاران با بیان اینکه سردار شهید قاسم سلیمانی فرزند مخلص انقلاب بود، اظهار کرد: سردار سلیمانی در طول عمر عزتمند و پرافتخار خود همواره خودش را سرباز مطیع ولایت‌فقیه دانسته و در راه پروردگار مجاهدت‌های بسیاری را انجام داده و خدا هم بهترین نوع مرگ یعنی شهادت را نصیبش کرد. وی سردار سلیمانی را علمدار جبهه مقاومت دانست و گفت: سردار سلیمانی خود را فدای انقلاب و ذوب در ولایت‌فقیه کرد و با این ویژگی‌ها توانست در کشورهای آزادی‌خواه منطقه تمامی محورهای مقاومت را با خود همراه کند به‌گونه‌ای که بعد از شهادت ایشان تمامی کشورهای اسلامی و آزادی‌خواه منطقه غرق در عزاداری فراق سردار دل‌ها بودند. نماینده مردم رشت در مجلس شورای اسلامی با اذعان به اینکه شهید سلیمانی درس مقاومت را به کشورهای منطقه آموخت، تصریح کرد: کشورهای منطقه مثل فلسطین، لبنان، عراق و سوریه خواهان خروج سلطه به سرکردگی آمریکا از کشور خود بودند به این دلیل سردار سلیمانی با روحیه جهادی خود تمامی گروه‌های مقاومت در این کشورها را باهم متحد و روحیه استکبارستیزی را در آن‌ها تقویت کرد. احمدی با تأکید بر لزوم توجه قشرهای جوان جامعه به ویژگی‌های سردار قاسم سلیمانی افزود: این شهید گران‌قدر به دلیل ولایت‌پذیری، بنده مخلص بودن، روحیه جهادی و ایمانی خالص الگویی مناسب برای قشر جوان جامعه است. وی با اشاره به عقب‌ماندگی ۲۴ درصدی درآمدهای مالیاتی بر اساس برنامه ششم توسعه در لایحه بودجه ارائه‌شده توسط دولت تصریح کرد: در ایام کرونا بسیاری از مشاغل تعطیل شدند و افراد بسیاری از کار خود را از دست دادند لذا اخذ مالیات توسط دولت برای تأمین بودجه ابهام‌زا بوده و جزئیات آن در مجلس مطرح می‌شود زیرا نباید اقشار ضعیف در این شرایط مالیات داده و این امر ظلم به برخی مردم است. عضو مجمع نمایندگان گیلان با انتقاد از اخذ مالیات دولت از مردم در این شرایط سخت کرونایی گفت: دولت در این شرایط اقتصادی سخت به لحاظ شیوع کرونا باید از برخی مشاغل که تعطیل شدند حمایت و به‌عنوان مثال بخشودگی مالیاتی را شامل آنان کند لذا سؤال ما از دولت این است فردی که در یک سال اخیر هیچ‌گونه فعالیتی نکرده چگونه مالیات بدهد. احمدی یکی از دلایل مشکلات کشور در سال‌های اخیر را نگاه به کشورهای غربی دانست و بیان کرد: طبق فرمایشات مقام معظم رهبری باید مسؤولان به‌جای دور زدن تحریم آن را خنثی کنند و تنها راه خنثی‌سازی تحریم حل مشکلات داخلی بوده و نباید فقط منتظر اقدام قوه قضائیه در خصوص مبارزه با فساد بمانیم. انتهای پیام / ۸۴۰۰۷
به گزارش گروه بین‌الملل خبرگزاری فارس، «امه الملک الخاشب» از مسوولین رسانه‌ای وزارت خارجه یمندر گفت‌و‌گویی اختصاصی با سایت عربی خبرگزاری فارس تأکید کرد که خون سردار سپهبد حاج قاسم سلیمانی فرمانده سابق نیروی قدس سپاه پاسداران انقلاب اسلامی ایران میلیون‌ها انسان را در ایران، عراق، یمن، سوریه و عراق و … را آگاه کرد و به عزم و اراده مقابله با طاغوت‌های کره‌خاکی، آمریکا و «اسرائیل»، جانی دوباره بخشید. به مناسبت سالروز شهادت حاج قاسم سلیمانی، ابومهدی المهندس معاون سابق رئیس الحشدالشعبی عراق و همراهان ایشان به دست آمریکا، این مقام یمنی در پاسخ به سؤالی درباره اینکه آیا محور شر، می‌تواند مکتب و فرهنگ شهید سلیمانی را نیز ترور کند یا خیر گفت: «در حقیقت، ما دشمنی داریم که از تاریخ درس نمی‌گیرد چراکه آنها هر بار که ترور می‌کنند، با آن خون‌ها هزاران نسخه از آن شهید را زنده می‌کنند. به عنوان مثال، امام حسین [(ع)] نمرده است بلکه در جان تمام آزادگان انقلابی ضدطاغوت زنده است. یاد امام زید شهید نیز همینطور نسل‌ها از قیام‌های ایشان صحبت می‌کنند. چه بسیارند انسان‌های بزرگی که تنها یاد، فکر و روششان در افراد بزرگ‌منش، انقلابی شعله‌ور می‌کند». الخاشب ادامه داد، پس از ترور شهید سید «عباس موسوی» نیز نه‌تنها حزب‌الله زنده است بلکه اکنون سید حسن نصرالله رهبری آن را برعهده‌گرفته و این جنبش همچنان در برابر صهیونیست‌ها با تمام عزم، اراده و توان به مقاومت خود ادامه می‌دهد. این مقام یمنی افزود: «خون شهید هر آنکه را که در اطرافش هست، به تکاپو وا می‌دارد، عزم، ایمان را بیدار می‌سازد و باعث ادامه راه و تمایل بیشتر به رسیدن به مقام والایی که شهید بدان در دنیار و آخرت رسیده است، می‌شود. پس از شهادت حاج قاسم سلیمانی به دست آمریکایی‌ها، خون او میلیون‌ها انسان را در ایران، عراق، یمن، سوریه و … به تکاپو واداشت و به عزم و اراده [مردم] برای مقابله با طاغوت‌های این کره خاکی، آمریکا و اسرائل، جانی دوباره بخشید و از طرفی دیگر، هزاران هزار قاسم سلیمانی و هزاران هزار ابومهدی متولد کرد چراکه پی این ترور حیله‌گرانه که خسارتی برای تمام امت بود در عین حال، پیروزی عظیم و پایانی خوب خوش برای این دو شهید به شمار می‌رفت، روش، اندیشه و فرهنگ [این افراد] زنده شد و ریشه آن بیشتر و بیشتر در عمق دل و جان قوت گرفت». الخاشب در ادامه اظهاراتش در ارتباط با میزان اثرگذاری شهید سلیمانی بر مقاومت انصارالله یمن گفت: «پژواک سخنرانی‌های قدرتمندانه شهید قاسم سلیمانی همچنان می‌پیچد و کشتار کودکان و زنان یمن به دست ائتلاف متجاوز آمریکایی-سعودی را محکوم می‌کند. [این پژواک] همچنین از پایداری مردم یمن، ارتش و کمیته‌های مردمی در مقابله مجهزترین و به‌روزترین جنگ‌افزارها و تسلیحات آمریکایی-بریتانیایی تعریف و تمجید می‌کند». مسئول اطلاع‌رسانی وزارت خارجه یمن در ادامه تأکید کرد که شهادت حاج قاسم سلیمانی برای ملحق شدن جوانان به محور مقاومت انگیزه‌ای قوی خواهد بود و از آن رو که روش زندگی حاج قاسم برای هر مسلمانی که آن را مطالعه می‌کند غرورآفرین و مایه افتخار است زیرا شهید سلیمانی در راه خدا چون یک مجاهد زیست و زندگی خود را در این میدان نبرد آن میدان برای مقابله با مزدوران آمریکا در منطقه، داعش و القاعده سپری کرد. وی ادامه داد، او همواره در آرزوی شهادت بود و برای آن اشک شوق می‌ریخت تا اینکه روح پاکش شهادت را به آغوش کشید و او بزرگوارانه به شهادت رسید. نسل‌های آینده درباره شهادت او سخن خواهند گفت و یاد او در صفحه‌های تاریخ جاودان خواهد ماند. الخاشب همچنین به مشارکت میلیون‌ها نفر در مراسم تشییع پیکر پاک شهید سلیمانی و همچنین بر زیان آوردن نام ایشان و نفرین شیطان بزرگ آمریکا در این مراسم اشاره کرد و گفت میلیون‌ها جوان در ایران و خارج از آن شیفته سیره پاک شهید و شجاعت کم‌نظیر او شده‌اند؛ همان شهیدی که آمریکا، مزدوان آن و صهیونیست‌ها را به چالش می‌کشاند و مخلصانه با پرودگار خویش راز و نیاز می‌کرد؛ حاج قاسمی که مناجات‌هایش به جوانان آموخت زمان اولیاء صادق همچنان پابرجاست و کسی که با خداوند صادق باشد خداوند نیز با او صادق خواهد بود. وی همچنین در بخش پایانی اظهارات خود شهید سلیمانی را شیری از شیرهای خداوند و شجاع توصیف کرد که دشمن هم در زمان حیاتش از او می‌ترسید و هم پس از شهادتش، چه‌بسا ترس دشمن پس از شهادت ایشان نیز بیشتر شده باشد. *گفت‌و‌گو: معصومه فروزان انتهای پیام /
حجت‌الاسلام حسین علیی امروز در گفت‌وگو با خبرنگار فارس در همدان ضمن تبریک و تسلیت سالروز شهادت سردار حاج قاسم سلیمانی با بیان اینکه سردار در قلوب مردم جای داشت و از هیچ تلاشی برای خدمت به مردم و بشریت فروگذاری نمی‌کرد اظهار کرد: این شهید بزرگوار در ولایت ذوب‌شده بود و عاشقانه در راه انجام فرامین مقام معظم رهبری و لبیک به فرمایشات معظم‌له کار می‌کرد. وی با بیان اینکه برای شهید سلیمانی شهادت مقصد نهایی بود و در دعاها و مناجات‌های خود این آرزو را از خداوند متعال طلب می‌کرد گفت: شهید سلیمانی بارها در سخنرانی‌هایش رمز موفقیت را در ولایت‌مداری عنوان می‌کرد و در وصیت‌نامه‌اش نیز به این مهم تأکید کرده بود. نماینده ولی‌فقیه در سپاه انصارالحسین (ع) استان همدان با اشاره به اینکه بنده بارها وصیت‌نامه این شهید بزرگوار را مطالعه کرده‌ام زیرا تمام آن سراسر پیام است افزود: اخلاص و جهاد فی‌سبیل‌الله، حاج قاسم را در قلوب مردمان سرزمین‌های مختلف نشاند زیرا هر کس برای خدا کار کند یاری خواهد شد. وی با تاکید بر اینکه وقتی فردی خودش را خدایی کند خداوند او را نام شهید می‌نامد گفت: بنده از دو شهید این سخن را شنیده‌ام که «خداوندا مرا پاکیزه بپذیر» از شهید مهدی باکری و دیگری حاج قاسم سلیمانی که این جمله نشان از تبلور اوج بندگی در مقابل خالق دارد. علیی به چگونگی ادامه راه شهید سلیمانی اشاره کرد و یادآور شد: اگر بخواهیم راه سردار و سلوک عملی ایشان را ادامه دهیم باید مکتب شهید را بشناسیم زیرا رهبری می‌فرمایند شهید سلیمانی شخص نبود بلکه یک مکتب بود. وی با تاکید بر اینکه باید مکتب شهید سیلمانی و سیره آن در جامعه نهادینه شود افزود: باید مسیر مکتب حاج‌قاسم را به صورت تربیتی ادامه دهیم و رفتارهای ایشان را در رفتارهای جوانان و مردم جامعه نهادینه کنیم. انتهای پیام / ۸۹۰۰۳ /
به گزارش خبرگزاری فارس از زنجان، بر اساس گزارش دانشگاه علوم پزشکی استان زنجان، از اسفندماه سال‌گذشته تاکنون ابتلای قطعی ۶ هزار و ۵۹۱ نفر از بیماران بستری در استان زنجان به کووید ۱۹ بر اساس تست‌های آزمایشگاهی ثابت‌شده که ۵ هزار و ۴۲۱ نفر از آن‌ها بعد از بهبودی، از بیمارستان ترخیص شده‌اند. بر اساس همین گزارش آمار بیماران سرپایی مبتلا به کووید ۱۹ از آغاز شیوع ویروس کرونا در این استان، بر اساس تست‌های آزمایشگاهی ۳۵ هزار و ۶۴۲ مورد بوده است که ۹۹ مورد از آن‌ها طی ۲۴ ساعت گذشته گزارش‌شده است که با این حساب مجموع مبتلایان به این بیماری در استان به ۴۲ هزار و ۲۳۳ نفر رسیده است. در حال حاضر ۲۰۸ نفر در بیمارستان‌های استان زنجان به دلیل ابتلا به کووید ۱۹ و یا مشکوک بودن بستری هستند که ۱۳ مورد از این آمار جزو مبتلایان روز هستند. براساس همین گزارش آمار تجمیعی بیماران بستری‌شده در بیمارستان‌های استان زنجان شامل بیماران مبتلای قطعی به کووید ۱۹ و همچنین مشکوک ۱۸ هزار و ۳۵۶ نفر اعلام‌شده است. همچنین طی مدت زمان شیوع ویروس کرونا یک هزار و ۹۹ نفر جان خود را از دست داده‌اند که دو نفر از آن‌ها جزو آمار روزانه بوده‌اند. معاون درمان دانشگاه و رئیس کمیته درمان ستاد پیشگیری و کنترل کرونا ویروس دانشگاه در جمع خبرنگاران اظهار کرد: شرایط استان در کنترل و مدیریت بیماری کرونا به سمت قابل‌قبول‌تری رفته و اکثر مناطق در وضعیت نارنجی هستند اگر این‌گونه پیش برود به شرایط زرد نزدیک می‌شویم و این خبر خوشی است. علی‌رضا آرمانی‌کیا در ادامه با اعلام نگرانی وضعیت بیماری در دو یا سه هفته آینده افزود: اگرموج بعدی پیش بیاید؛ عملا دچار دردسر می‌شویم. وی علت کاهش شیوع بیماری کرونا را همراهی مردم در رعایت پروتکل‌های بهداشتی دانست و افزود: عامل اصلی شیوع عدم رعایت و به ویژه حضور در تجمعات و بحث مسافرت‌ها بود که با اعمال محدودیت‌ها باعث شده تا ضمن کاهش آمار تصادفات و شیوع بیماری هم کمتر شود. معاون درمان دانشگاه علوم پزشکی دانشگاه استان زنجان با بیان اینکه در شرایط کرونا تجربیات گرانبهایی در حوزه سلامت کسب شد، تاکید کرد: برای برخورد با موج بعدی احتمالی از همین ابتدا آماده هستیم و توانایی این را داریم که علاوه بر پذیرش بیماران کرونایی، به سایر بیماران در بخش‌های مختلف نیز خدمات درمانی ارائه بدهیم. انتهای پیام / ۷۳۰۰۴ / ق
به گزارش خبرگزاری فارس از بندرعباس، رامین افشاری معاون عمرانی و زیربنایی اسبق سازمان منطقه آزاد کیش در واکنش به انتشار خبر سخنان حجت‌الاسلام احمد حسن‌زاده امام جمعه کیش در انتقاد از وضعیت فرودگاه جزیره هندورابی (اینجا بخوانید) جوابیه‌ای برای این خبرگزاری ارسال کرده که مشروح آن در ادامه می‌آید: در خبرها آمده است امام جمعه محترم جزیره کیش در جلسه ستاد امر به معروف و نهی از منکر جزیره کیش در اظهار نظر فنی و مهندسی به دلیل توسعه زیرساخت‌های جزیره هندورابی خواستار محاکمه تیم مدیریتی اسبق سازمان منطقه آزاد کیش شده‌اند. اینجانب با توجه به داشتن مسئولیت معاونت عمرانی و زیر بنایی سازمان منطقه آزاد کیش به عنوان متولی پروژه‌های عمرانی منطقه در دوره مذکور، ارائه توضیحات زیر را به منظور تنویر موضوع ضروری می‌دانم: ۱ فرموده‌اید فرودگاه جزیره هندورابی بدون مجوز قانونی ساخته‌شده است. لازم است به اطلاع برسانم این پروژه دارای مجوز کمیته فضایی کشور به عنوان بالاترین مرجع صدور مجوز ساخت فرودگاه در کشور می‌باشد، همچنین بودجه ساخت این پروژه در شورای عالی مناطق آزاد و هیات دولت به تصویب رسیده است. مطلع باشید سازمان منطقه آزاد کیش متولی توسعه چهار جزیره از جزایر خلیج‌فارس است نه فقط متولی جزیره کیش. ۲ توسعه جزیره هندورابی پس از بازدید جناب آقای رییس‌جمهور در سال ۱۳۹۳ و پس از دستور ایشان آغاز گردید. توسعه جزیره هندورابی بر اساس سیاست‌های دولت به عنوان اولین جزیره‌ای که توسعه آن بعد از انقلاب اسلامی برنامه‌ریزی و آغاز شده است. ۳ - طرح جامع توسعه این جزیره با انتخاب مشاوران داخلی و خارجی طراحی و برای پذیرش بیش از یک‌میلیون گردشگر در سال برنامه‌ریزی و به تصویب هیات دولت رسیده و متناسب با آن نیازمندی‌های زیرساخت این جزیره مشخص و لذا ساخت فرودگاه و بندرگاه به عنوان مهم‌ترین بخش زیرساختی آغاز و در کمترین زمان به انجام رسید که ارزش روز این تاسیسات اکنون بالغ بر صدها میلیارد تومان می‌باشد. (این فرودگاه با پرواز مستقیم معاون اول محترم رئیس‌جمهور افتتاح گردید) ۴ انتظار می‌رفت دلایل توقف توسعه این جزیره را پیگیری و مطالبه می‌شد تا امکانات ایجاد شده، معطل نماند. ۵ ای کاش در این جلسه لااقل به ده‌ها پروژه زیرساختی، شامل ساخت نیروگاه دوم کیش و توسعه ظرفیت نیروگاه اول (عدم قطع برق کیش که در تابستان گذشته در تمام کشور وجود داشت به دلیل همین توسعه بوده است)، افزایش ظرفیت آب آشامیدنی، اصلاح شبکه‌های فرسوده آب و برق و جلوگیری از هدر رفت آب شیرین در شبکه، توسعه فرودگاه کیش، توسعه ظرفیت بندرگاه کیش از ۱۲ هزار تن به ۳۵ هزار تن و ساخت اسکله‌های آن، ساخت و تکمیل تصفیه‌خانه فاضلاب ۱۰ هزار متر مکعبی جزیره کیش، توسعه شبکه برق فشار قوی، ایجاد ده‌ها هکتار فضای سبز شهری و پارک‌ها، ساخت چندین باب مدرسه و فضای آموزشی، توسعه فضاهای شهری و بویژه غرب و جنوب کیش، استرداد و بازگرداندن بالغ بر ۷ هزار میلیارد تومان از اراضی و پروژه‌های واگذار شده به نرخ آن روز که اکنون بالغ بر ۷۰ هزار میلیارد تومان می‌باشد به بیت‌المال، و بالاخره کمک به ساخت چندین باب مسجد و همچنین ساخت مصلی بزرگ کیش محل اقامه نماز پرشکوه جمعه که به همت همکاران پر تلاشم در دوره مدیریت جناب آقای مونسان به ثمر رسیده است، نیز به عنوان بخشی از امور معروف و احتمالا خیر زمان مدیریت ایشان نیز اشاره‌ای می‌شد. ۶ اعتقاد دارم آنان که اطلاعات غلط و اشتباه به امام جمعه محترم منتقل کرده‌اند در حق ایشان ظلم نموده‌اند و به دنبال مقاصد و اغراض سوء خود می‌باشند. ای کاش به‌عنوان متولی «امر به معروف و نهی از منکر» قبل از اظهار نظر، تحقیق بیشتری می‌نمودند تا خدای ناکرده حق‌الناسی ایجاد نمی‌شد. بی‌شک همگان روزی در پیشگاه حضرت حق حاضر و پاسخگوی اعمال و گفتار خود خواهیم بود. انتهای پیام / ۸۸۰۵۵ / و
به گزارش خبرنگار حوزه کتاب و ادبیات خبرگزاری فارس، شب‌شعر مجازی شهادت سردار دل‌ها حاج قاسم سلیمانی با عنوان «به وقت دلتنگی» به همت اداره کل حفظ آثار و نشر ارزش‌های دفاع مقدس استان فارس و سازمان بسیح هنرمندان این استان برگزار می‌شود. این مراسم با ارتباط تصویری با دکتر غلامعلی حدادعادل، سخنرانی سعید کوشکی جهرمی و شعرخوانی جمعی از شاعران همچون غلامرضا کافی، محمد مرادی، محمدمهدی عبداللهی، محمدحسین انصاری‌نژاد، دانیال بهادرانی، محمدعلی جهاندیده، حمیده پارسافر، امیررضا احمدی، عقیل نجار، مصیب صفری و محمدرضا سلیمی برگزار خواهد شد. این شب‌شعر فردا شنبه ۱۳ دی‌ماه از ساعت ۲۱ برگزار و از صفحه اینستاگرام h. eshaqi پخش زنده خواهد شد. ویژه‌نامه مرد میدان را همزمان با ایام سالگرد شهادت سردار حاج قاسم سلیمانی در خبرگزاری فارس بخوانید. انتهای پیام /
گروه خبر خوب؛ رئیس بنیاد مستضعفان در جریان بازدید از منطقه ۲ آزادراه تهران شمال خبر داده که با تکمیل منطقه یک آزادراه تهران شمال، حدود ۶۰ کیلیومتر از مسیر به سمت شمال کاسته شد و با تکمیل قطعه ۲ نیز بیش از ۵ کیلومتر از مسیر تردد به سمت شمال کاهش می‌یابد. به گفته پرویز فتاح، کار در قطعه ۲ آزادراه تهران شمال، به صورت ۲۴ ساعته و بدون حتی یک روز تعطیلی در حال انجام است و ۸۰۰ دستگاه ماشین‌آلات سنگین، ۲ هزار کارگر و مهندس در این منطقه مشغول کارند. امروز با افتخار می‌توانیم بگوییم که این تونل یک شاهکار مهندسی و یک پروژه کاملا ایرانی است؛ تمامی طراحی‌ها و اجرای این مسیر که به جرأت می‌توان سطح تکنولوژی به کار رفته در آن را در تراز تکنولوژی روز دنیا دانست، به دست مهندسان ایرانی انجام‌شده است.
به گزارش خبرگزاری فارس از سیریک، حجت‌الاسلام محسن سالاری ظهر امروز در خطبه‌های نماز جمعه این شهرستان اظهار داشت: امروز بحمدالله کار به جایی رسیده است که کشوری مانند عربستان سعودی که ابرخریدار تجهیزات نظامی است، توسط کشوری فقیر به گل نشسته است. وی افزود: کسیکه اخوت بین ملت‌های منطقه را برقرار کرد، سردار رشید اسلام سردار سلیمانی بود. امام جمعه شهرستان سیریک تصریح کرد: در مکتب سلیمانی یک مدیر فاسد عالمی را فاسد می‌کند، در مکتب سلیمانی جوان باید دارای خصلت‌هایی اعم از اهل ارتباط موقع سحر با خداوند و احترام به پدر و مادر باشد. حجت‌الاسلام سالاری اذعان داشت: با اشاره به بیانات رهبری در خصوص خنثی‌سازی تحریم‌ها، گفت: خنثی‌سازی یعنی نگاه به درون و ما نبایستی خود را معطل تصمیم‌سازی و تصمیم‌گیری آمریکا کنیم. وی ادامه داد: سند تحول قوه قضاییه که توسط ریاست محترم قوه تنظیم‌شده است بسیار امیدبخش است چراکه آرامانگرایانه نبوده بلکه کاملا اجرایی است. انتهای پیام / ۸۸۰۴۴
به گزارش خبرگزاری فارس از چادگان، حجت‌الاسلام محمود بنی‌جمالی ظهر امروز در خطبه‌های نماز جمعه این هفته چادگان اظهار داشت: پایه دین اسلام و انقلاب جمهوری اسلامی با خون شهدا آبیاری شده و ما باید با راهنمایی فرزندان خود این انقلاب را حفظ کرده و الگوی خانواده قرار دهیم تا جوانان ارزش‌های دین را برای آیندگان انتقال دهند. امام جمعه چادگان بیان داشت: اولیا در رفتار و کردار فرزندان خود نظارت داشته باشند تا دشمنان در کمین آنان قرار نگیرند و آنها منحرف نکنند. وی به موفقیت دانشمندان ایرانی در کشف واکسن کرونا اشاره کرد و بیان داشت: دانشمندان ایرانی توانستند واکسن کرونا را بدون وابستگی به دیگر کشورها کشف کنند که یکی دیگر از افتخارات دانشمندان جوان ایرانی است. بنی‌جمالی بیان کرد: تست واکسن ایرانی کرونا را یکی از افراد ستاد اجرایی فرمان امام قبول کرد تا به مردم بگویند ما هیچ برتری بر شما نداریم. امام جمعه چادگان به اشاره به فرارسیدن سالروز شهادت سردار سلیمانی افزود: این مرد دلاور به دشمنان نشان داد که ملت و جوانان ایرانی از شهادت در راه اهداف انقلاب هراسی ندارند؛ شهید سلیمانی تهدیدها را تبدیل به فرصت کرد، دشمنان تلاش می‌کردند با تفرقه‌اندازی کشورها را تجزیه کنند تنها کسی که خواب این دشمنان را برآشفته کرد شهید سلیمانی بود، آلان دشمنان از ترس جوانان ایرانی متزلزل شدند و در سردرگمی به سرمی برند. وی بیان داشت: امنیت و آرامشی که در کشور داریم مدیون جوان حزب الهی است، امروز اگر امنیت داریم به دلیل وجود حاج قاسم‌ها است، اگر می‌خواهیم امنیت اقتصادی داشته باشیم باید از این الگو پیروی کنیم. انتهای پیام / ۶۳۰۴۶ / ر ۱۰ /
به گزارش گروه بین‌الملل خبرگزاری فارس، گفته می‌شود «دونالد ترامپ» رئیس‌جمهور آمریکا در مشاجره‌ای، «جرد کوشنر» دامادش را به خاطر اجرای تست کرونای گسترده در این کشور به باد انتقاد گرفته است. به نوشته روزنامه «نیویورک‌تایمز»، ترامپ در انتقاد از مشاور ارشدش کوشنر بر سر او فریاد زده است: «تو داری مرا می‌کشی! کل این قضیه [دارد مرا می‌کشد]! این همه مورد لعنتی [ابتلا] داریم!» ترامپ در این مشاجره که تابستان امسال در اتاق بیضی کاخ سفید رخ داد به کوشنر گفت: «می‌خواهم همان کاری را انجام دهیم که مکزیک انجام می‌دهد. تا زمانی که به اتاق اورژانس نرسیده‌ای و در حال بالا آوردن نیستی، تستی در کار نیست». رئیس‌جمهور آمریکا سپس فریاد زد: «[در انتخابات] می‌بازم و این تقصیر تو خواهد بود، به خاطر این تست‌ها [که گرفته می‌شود]». نیویورک‌تایمز نوشت، از سوی دیگر ترامپ فکر می‌کرد دانشمندان، پزشکان ارشد و مقامات بهداشتی آمریکا نیز در حال دسیسه‌چینی برای باخت او در انتخابات هستند. ترامپ خطاب به تیم کرونای دولت خود فریاد زده بود: «آن‌ها دموکرات هستند! آن‌ها علیه من هستند! آن‌ها می‌خواهند دست روی دست بگذارند!» رئیس‌جمهور آمریکا از زمان شیوع ویروس کرونا در این کشور، برخلاف توصیه‌های مشاورانش، با اجباری شدن استفاده از ماسک مخالفت کرد. دستور او برای تأیید واکسن کرونا تا روز انتخابات، باعث شد مردم آمریکا فاصله‌گذاری اجتماعی و دیگر تدابیر لازم برای جلوگیری از افزایش شدید موارد ابتلا در زمستان را نادیده بگیرند. نیویورک‌تایمز نوشت، تنها نگرانی ترامپ این بود که «جو بایدن» رقیب دموکراتش واکسن کرونا را به نام خود تمام نکند. اکنون با شیوع کرونای انگلیسی در آمریکا «آنتونی فائوچی» رئیس موسسه آلرژی و بیماری‌های عفونی آمریکا هشدار داده است انتشار این ویروس در نقاط مختلف آمریکا اجتناب‌ناپذیر است. تا کنون حدود بیست میلیون آمریکایی به ویروس کرونا مبتلا شده‌اند و نزدیک به ۳۵۰ هزار نفر در اثر ابتلا به این بیماری جان خود را از دست داده‌اند. انتهای پیام / م
به گزارش خبرنگار ورزشی خبرگزاری فارس، در حالی که نیم‌فصل لیگ برتر فوتبال بانوان هفته گذشته به پایان رسید، تیم شهرداری سیرجان در دیدار معوقه هفته اول از گروه دوم امروز مقابل قشقایی شیراز قرار گرفت. شاگردان مریم جهان نجاتی در نیمه اول با نتیجه پرگل ۸ بر صفر به برتری رسیدند. در نیمه دوم شهرداری سیرجان ۳ گل دیگر به ثمر رساند در نهایت ۱۱ بر صفر به برتری رسید. افسانه چترنور، هستی فروزنده و شبنم بهشت گلزنان این بازی هستند. شهرداری سیرجان با ۱۵ امتیاز و صدرنشینی به تعطیلات نیم‌فصل رفت. نیم‌فصل دوم از ۱۹ دی آغاز خواهد شد. مسابقات لیگ برتر فوتبال بانوان به دلیل شیوع ویروس کرونا در دو گروه برگزار می‌شود. انتهای پیام /
به گزارش گروه بین‌الملل خبرگزاری فارس، «میخائیل اولیانوف» نماینده روسیه در سازمان‌های بین‌المللی مستقر در وین، امروز (جمعه) سیاست فشار حداکثری دولت آمریکا به ریاست «دونالد ترامپ» علیه کشورهای مختلف را شکست‌خورده توصیف کرد. اولیانوف در صفحه توئیتر خود نوشت: «چهار سال گذشته (دولت ترامپ) کاملا اثبات کرد که سیاست فشار حداکثری به شکل‌های مختلف خود در هر جایی شکست خورد (ایران، کره شمالی، ونزوئلا و غیره)». وی ضمن توصیه غیرمستقیم به دولت احتمالی «جو بایدن» رئیس‌جمهور منتخب آمریکا، در ادامه توضیح داد: «این [سیاست] منجر به افزایش تنش شد و هیچ نتیجه مثبتی در پی نداشت. اکنون قویا زمان بازگشت به دیپلماسی در روابط بین‌الملل است». پیش از این، «ماریا زاخارووا» سخنگوی وزارت خارجه روسیه نیز با اشاره به شکست خوردن تمام تلاش‌هایی که برای تغییر توافق هسته‌ای ایران انجام شد، بر لزوم بازگشت بدون پیش‌شرط آمریکا به برجام تاکید کرد. (جزئیات بیشتر) ایران علاوه بر این در سال ۲۰۱۵ به توافقی با کشورهای موسوم به گروه ۱ + ۵ برای حل و فصل تنش‌ها بر سر برنامه هسته‌ای خود دست پیدا کرد. علی‌رغم اذعان آژانس بین‌المللی انرژی اتمی به پایبندی ایران به تمامی تعهداتش، دولت آمریکا در اردیبهشت‌ماه سال ۱۳۹۷ به صورت یکجانبه از این توافق خارج شد. ترامپ وعده داده بود با خروج از برجام و پیگیری سیاست موسوم به کارزار فشار حداکثری ایران را به حضور پای میز مذاکره برای رسیدن به «توافقی بهتر» -به زعم او- مجاب خواهد کرد. در حالی که دوران ۴ ساله ریاست‌جمهوری ترامپ رو به اتمام است او در تحقق این هدف ناکام مانده و ترامپ از سوی گروه‌های مختلف در آمریکا آماج انتقادات قرار گرفته است. انتهای پیام / م
به گزارش خبرنگار ورزشی خبرگزاری فارس، تیم والیبال شهرداری ارومیه و خاتم اردکان در هفته هفدهم رقابت‌های لیگ برتر باشگاه‌های کشور از ساعت ۱۴ در سالن فدراسیون مقابل هم قرار گرفتند. در این مسابقه تیم شهرداری ارومیه موفق شد با نتیجه ۳ بر صفر و با امتیازهای ۲۵ بر ۱۹، ۲۵ بر ۲۲ و ۲۵ بر ۱۹ از سد خاتم اردکان عبور کند. به این ترتیب چهاردهمین پیروزی شاگردان پیمان اکبری در این دوره از رقابت‌های لیگ برتر باشگاه‌های کشور ثبت شد و صدرنشینی این تیم ادامه پیدا کرد. همچنین دوازدهمین شکست خاتم اردکان هم رقم خورد. انتهای پیام /
به گزارش گروه تعلیم و تربیت خبرگزاری فارس، محسن حاجی‌میرزایی وزیر آموزش و پرورش در نشست اعضای شورای معاونان اداره‌کل استان کرمان و ارتباط مجازی با اعضای شورای معاونان آموزش و پرورش شهرستان‌ها و مناطق این استان کرمان، با اشاره به ویژگی‌های یک مدیر موفق اظهار کرد: یکی از مهم‌ترین شاخص‌های یک مدیر موفق «تحقق هدف» است. وی ادامه داد: گاهی در مواجهه با هدف دچار یک خطای راهبردی می‌شویم و هرچند برای اهدافمان در نظام تعلیم و تربیت فرایندهایی تعریف کرده‌ایم اما همه مدیران باید مراقب باشند راه به درستی انتخاب شود؛ اگر راه، درست انتخاب نشود هر چقدر هم خوب حرکت کنیم به مقصد نمی‌رسیم، بنابراین دغدغه اول؛ دغدغه «پایش اهداف» است. حاجی‌میرزایی افزود: شاخص دوم این است که به عنوان مدیر باید «توانایی حل مسأله» را داشته باشیم؛ به عنوان مدیر یک مجموعه در تاریخی منصوب می‌شویم و زمانی مسؤولیت را ترک می‌کنیم، باید ببینیم آیا در این دوره توانسته‌ایم مسأله‌ای را حل کنیم یا خیر؟ اگر مهارت حل مساله نداشته باشیم معلوم نیست که مدیریت ما موثر بوده یا خیر؟ هر مدیری که مسؤولیتی را می‌پذیرد باید بتواند مسأله‌ای را به صورت پایدار و نه موقت، حل کند. وی، سومین شاخص یک مدیر موفق را «توانایی مدیریت بحران» دانست و اضافه کرد: برای شرایط متعارف همیشه آماده‌ایم اما در زمان بحران مهم است که مدیریت چگونه باشد؛ در شرایط بحران است که توانایی مدیران مشخص می‍شود؛ در این سال کرونایی مدیر خلاق و توانمند در آموزش و پرورش کسی است که با قدرت مدعی شود حتی یک دانش‌آموز در منطقه یا شهرستانش بازمانده از تحصیل و آموزش نیست، مدیر باید تضمین کند همه دانش‌آموزان به یک آموزش باکیفیت دسترسی داشته باشند. وزیر آموزش و پرورش با بیان این‌که خلاقیت به معنی توانایی پیدا کردن راه‌های متفاوت است، گفت: اگر گوش‌های خوبی برای شنیدن و چشم‌های خوبی برای دیدن داشته باشیم دنیایی از آموزش و تجربه در همین دوره کرونا می‌توانیم داشته باشیم. وی اظهار کرد: ناب‌ترین دانش، دانش ناشی از تجربیات است، برای همه پزشکان رویارویی با کرونا یک تجربه جدید مبتنی بر یادگیری بود، در کنار همه مسائل تلخ کرونا این فرصت در اختیار ما هست که بیشتر فکر کنیم و از این فرصت طلایی بیاموزیم؛ این دوره باید دوره یادگیری سرشار از آموزه‌های ناب باشد؛ این فرصت طلایی را برای ارائه خدمت باکیفیت مغتنم بدانیم و اگر برداشت‌های ما از این دوره عمیق و دقیق نباشد همه ما خسارت دیده‌ایم. حاجی‌میرزایی با بیان اینکه هیچ عرصه‌ای از عرصه‍های دانش بشری عمق و پیچیدگی آموزش و پرورش را ندارد، گفت: همه دانش‌ها در برابر دانش‌هایی که در حوزه تعاملات انسانی شکل می‌گیرند ساده هستند، قواعد همه علوم به مراتب ساده‌تر از قواعد ارتباط با انسان‌هاست. وزیر آموزش و پرورش تصریح کرد: اگر هر هفته مدیران با معلمان ارتباط نداشته باشند یا دانش‌آموزان با معلمان در پیوند نباشند، باید در انتخاب مدیر، تجدید نظر کرد. وی با اشاره به اینکه به روش‌های متعارف قبلی نباید اعتماد کنیم، گفت: روش‌های قبلی برای امروز ما کارساز نیستند، در خصوص سامانه سناد و حل مشکلاتش کارهای زیادی انجام‌شده و در حال یکپارچه‌سازی سامانه‌ها هستیم که برنامه‌ریزی کرده‌ایم تا دهه فجر امسال عملی شود؛ در زمینه نیروی انسانی هم با یک آشفتگی و نابسامانی مواجهیم که باید ساماندهی شود. حاجی‌میرزایی ادامه داد: با تصمیم شورای عالی انقلاب فرهنگی، مسؤولیت تعلیم و تربیت کودکان به آموزش و پرورش داده‌شده، هر چند ۸۴ درصد این کودکان در خانه‌ها تربیت می‌شوند و در آغوش مادرانشان هستند اما ما باید چهارچوب تربیتی ارائه کنیم. حاجی میرزایی درخصوص طرح رتبه‌بندی معلمان گفت: لایحه این طرح تنظیم و تقدیم دولت شده و امیدواریم در مجلس شورای اسلامی به تصویب برسد؛ بودجه‌اش را هم پیش‌بینی کرده‌ایم، به امید خدا سال آینده شرایط فرهنگیان بهتر از امسال است. وی ارزشیابی از آموزش‌ها را بسیار مهم دانست و اظهار کرد: نیازمند این هستیم که مرتب پیشرفت تحصیلی را رصد کنیم؛ طرح‌های زیادی در مرکز سنجش وزارت در دستور کار است که همه ما باید بر اساس این ارزشیابی‌ها، راهنمای عمل داشته باشیم؛ اگر یک سال را بدون ارزشیابی به پایان ببریم جفا کرده‌ایم. انتهای پیام /
محمدرضا سروش - علیرضا ابراهیمی در گفت‌وگو با خبرنگار ورزشی خبرگزاری فارس، در خصوص شکست گل گهر مقابل استقلال از هفته نهم لیگ برتر اظهار داشت: همه دیدند که این بازی چه شرایطی داشت و دست ما بود. خیلی به استقلال فشار آوردیم؛ اما متاسفانه اسیر اشتباهات خودمان شدیم وگرنه استقلال دو روز دیگر هم بازی می‌کرد نمی‌توانست به گل برسد. در روزی که خوب بودیم نتوانستیم نتیجه بگیریم که این هم از جذابیت‌ها و زیبایی‌های فوتبال است. کاپیتان گل‌گهر در خصوص اینکه بسیاری مقصر این شکست را دروازه‌بان تیم و اشتباهات او می‌دانند گفت: نباید اینطور گفت. زمانیکه تیم می‌برد همه بازیکنان در برد نقش دارند و زمانی هم که می‌بازد همه بازیکنان مقصر هستند. علیرضا حقیقی در بازی‌های قبلی با سیوهای خودش تیم را نگه داشت. در همین هفته قبل چهار سیو خوب داشت و به تیم کمک کرد. به هرحال ممکن است تیم شما یک روز روی دور بدشانسی بیفتد و وقتی تیم گل می‌خورد نباید گفت فلان بازیکن مقصر است. وی در مورد اینکه گل‌گهر در مسابقات فرصت‌های گلزنی زیادی را هم ایجاد می‌کند اما این موقعیت‌ها تبدیل به گل نمی‌شوند، عنوان کرد: به نظرم بچه‌های ما کمی از روی شکم سیری بازی می‌کنند. باید به قول امیرقلعه‌نویی یک گل را به دو گل و دو گل را به سه گل تبدیل کنیم تا خیالمان راحت باشد. اشتباهات داوری هم تا الان به ضرر ما خیلی زیاد بوده و باید طوری بازی و از موقعیت‌ها استفاده کنیم که جای هیچ حرف و حدیثی در آخر بازی‌ها باقی نماند. ابراهیمی در مورد داوری مسابقه مقابل استقلال گفت: دوست ندارم در مورد داوری صحبت کنم اما به هرحال همه دیدند. پنالتی که داور برای آن‌ها گرفت درست نبود. شوت بازیکن ما در نیمه دوم از خط دوازه رد شد اما گل نگرفت. نمی‌دانم واقعا کار کمک پشت دروازه در این بازی چه بود؟ صحنه‌ای که پنالتی نبود را پنالتی اعلام کرد ولی توپی که از خط رد شد را گفت رد نشده، در صورتیکه در فیلم دیدیم توپ وارد دروازه شده بود. یا در یک صحنه خودم توپ را با سر زدم که به دست دانشگر خورد. این صحنه جلوی چشم داور بود اما آن را نگرفت. با این شرایط یک تیم چگونه می‌تواند نبازد؟! مدافع گل گهر با اشاره به فشارهایی که روی تیم گل گهر وجود دارد اظهار داشت: روی تیم ما فشار وجود دارد چون در صدر جدول بودیم و مدعی هستیم. چون تیم امیر قلعه‌نویی است. همه می‌خواهند مقابل او خودشان را نشان بدهند و بسته بازی می‌کنند. این مساله کار ما را سخت می‌کند. وی در مورد اینکه با شکست مقابل استقلال صدر را از دست دادند، عنوان کرد: ما صدر را از دست ندادیم. تنها یک امتیاز با صدر فاصله داریم. هنوز هفته نهم است و بازی‌های خیلی زیادی باقی‌مانده. از روز اول هم دنبال قهرمانی نبودیم. به دنبال هدف سرمربی هستیم و بازی به بازی پیش می‌رویم. در بعضی بازی‌ها هم مانند بازی با استقلال شرایط آنطور که می‌خواهیم پیش نمی‌رود و کاری هم نمی‌توان کرد. با اینحال تلاش می‌کنیم خیلی زود صدر را پس بگیریم و اگر هم این اتفاق نیفتاد ان‌شاالله در پایان فصل صدر برای ما خواهد بود. ابراهیمی در مورد تنش‌ها و جنجال‌هایی که در این بازی به وجود آمد به خصوص درگیری لفظی برزای و غفوری در آخر بازی، گفت: به هرحال بازی حساس و بین تیم اول و دوم جدول بود. ۵ - ۶ بازیکن ما بازیکن استقلال بودند و کادر ما هم استقلالی است. مسائلی به وجود آمد اما در کل مورد خاصی نبود. فقط کمی شیطنت شد که خیلی مهم نبودند. بین بهنام و وریا هم‌سو تفاهم پیش آمد. مشکل خاصی نبود و دیدیم که وریا هم بعد از بازی استوری بهنام را گذاشت. کاپیتان گل گهر در خصوص برنامه‌ریزی مسابقات لیگ برتر که باعث شده این تیم پس از دیدار با استقلال ۱۶ روز هیچ مسابقه‌ای نداشته باشد، اظهار داشت: اتفاق خوبی نیست اما تقصیر فدراسیون و سازمان لیگ و پرسپولیس هم نیست. ای کاش پرسپولیس قبل از فینال آسیا با ذوب‌آهن بازی می‌کرد. اگر این بازی را انجام می‌داد در فینال به راحتی برنده می‌شد اما چون قبل از فینال بازی نکردند از شرایط مسابقه دور شدند و آمادگی لازم را نداشتند. از طرفی باعث می‌شد که بازی‌ها با این شرایط به عقب نیفتند. وی افزود: تیم ما از این مساله ضربه می‌خورد چون در کورس بودیم اما با این فاصله ۱۶ روزه ممکن است از شرایط آمادگی برای مسابقه دور شویم، امتیاز بدهیم و به میانه جدول برویم که فشار بیشتری را برای ما ایجاد می‌کند. چاره‌ای هم نداریم و مجبوریم به خاطر حضور پرسپولیس در فینال لیگ قهرمانان آسیا با این شرایط کنار بیاییم. انتهای پیام /
به گزارش خبرنگار حوزه کتاب و ادبیات خبرگزاری فارس، حامد حجتی از شاعران کشورمان شعری به مناسبت فرارسیدن اولین سالگرد حاج قاسم سلیمانی سرود که متن آن به شرح زیر است: یکی بوده یا نبوده حیف که قصه … ناتموم غصه‌های تو سراومد آخر قصه کدوم؟ قاب عکس تو یه دریا رو به ساحل سکوت حس جاری شدن ابر توو شکوه یه قنوت مرد قصه‌های امروز! تا همیشه مثل آرش! توی سینه‌ش‌گر گرفته تپش مذاب آتش بیا حالم عوض کن حال قلب داغ‌دیده دل زخمی مون کبود بیا سردار سپیده یعنی میشه که پس از تو غصه دنیا به سر شه شب مهتابی این شهر بعد تو زودتر سحر شه توی باغ قلب گرمت بکار این دستای سرد تا شکوفه‌ها ببارن به زمین ما یه مرد مرد قصه‌های امروز! تا همیشه مثل آرش! توی سینه‌ش‌گر گرفته تپیش مذاب آتش بیا حالم عوض کن حال قلب داغ‌دیده دل زخمی مون کبود بیا سردار سپیده این شعر را با صدای امیررضا سیفی، ملودی، تنظیم و میکس: حامد جهانبخش اینجا بشنوید: ویژه‌نامه مرد میدان را همزمان با ایام سالگرد شهادت سردار حاج قاسم سلیمانی در خبرگزاری فارس بخوانید. انتهای پیام /
به گزارش خبرگزاری فارس از پل‌دختر، حجت‌الاسلام سید محسن موسوی در خطبه‌های نماز جمع این شهرستان ه به سالگرد حماسه ۹ دی اشاره کرد و اظهار داشت: در این حماسه بزرگ مردم با بصیرت و ولایت‌مدار ایران با قیام خود محاسبات دشمن را به هم زدند و ضمن خاموش کردن فتنه به دنیا نشان دادند که ایستاده و مقاوم، پشت ولایت هستند و از انقلاب و نظام خود دفاع می‌کنند. وی افزود: گرچه امسال به خاطر شیوع ویروس کرونا مردم از برگزاری مراسم گرامی‌داشت دهه بصیرت محروم شدند اما این حماسه در دل مردم حک شد و هیچ‌گاه به فراموشی سپرده نخواهد شد. امام جمعه پل‌دختر به در پیش بودن ۱۳ دی‌ماه سالروز آسمانی شدن سردار دلها اشاره و با تسلیت شهادت شهید سلیمانی، گفت: این شهید بزرگوار سردار سپاه اسلام، چهره بین‌المللی و قهرمان مقاومت و مبارزه با تروریسم جهانی است. وی افزود: مردم ایران هیچ‌گاه دلاوری‌ها، فداکاری‌ها و رشادت‌های شهید سلیمانی را فراموش نخواهند کرد که سردار سلیمانی علاوه بر این‌که متفکر و فرمانده با هوش نظامی بود، خارجی‌ها نیز او را یک ژنرال نظامی خطاب کردند. موسوی یادآور شد: سردار سلیمانی یک دیپلمات برجسته بود که حضور او در اکثر کشورهابه ویژه غرب آسیا تاثیر گذار، برجسته و چشم‌گیر بود، تا جایی که به رییس‌جمهور روسیه در جنگ با داعش مشاوره می‌داد. وی افزود: مکتب شهید سلیمانی که زیبا و سرشار از عمل صالح است باید به عنوان الگو و نمادی برای مسئولان و دولت‌مردان در زمینه خدمت‌گذاری بی‌منت به مردم نهادینه و بین‌المللی شود. امام جمعه پل‌دختر، بر ضرورت تبیین مکتب شهید سلیمانی در جامعه تاکید کرد و گفت: مقام معظم رهبری فرمودند شهید سلیمانی قهرمان ملت ایران و امت اسلام و مظهر شجاعت، مقاومت، درایت، تیزهوشی، فداکاری و معنویت است پس مکتب شهید سلیمانی باید به نسل‌های آینده منتقل شود. وی با گریزی به مسایل سیاسی منطقه، افزود: رییس‌جمهور آمریکا در حالی هراز چندگاهی بمب افکن‌های خود را در منطقه خلیج‌فارس به پرواز در می‌آورد و در حال آرایش نظامی است که تا ۲۰ ژانویه و تنها سه هفته باقی‌مانده تا جوبایدن زمام امور را به دست گیرد. موسوی یادآور شد: ممکن است شرورترین رییس جمهورتاریخ آمریکا و به تعبیر شهید حاج قاسم سلیمانی، ترامپ قمارباز که همه چیز خود را باخته و هیمنه پوشالی‌اش به هم ریخته بخواهد در این فرصت کم جنگی در منطقه به راه بیاندازد که راهبرد جمهوری اسلامی در برابر این اقدام نیز همان فرمایش امام راحل آمریکا هیچ غلطی نمی‌تواند بکند در ابتدای انقلاب است. انتهای پیام /
به گزارش خبرگزاری فارس از شاهین‌شهر، حجت‌الاسلام قاسم هاشمی ظهر امروز در خطبه‌های نماز جمعه شاهین‌شهر اظهار کرد: همین‌که سردارانی هم چون سپهبد شهید حاج قاسم سلیمانی در نظام مقدس جمهوری اسلامی رشد می‌یابد و مخلصانه مجاهدت می‌کند، نشانه حقانیت این نظام است. امام‌جمعه شاهین‌شهر خاطرنشان کرد: این از نشانه‌های حقانیت نظام اسلامی است که شخصیت جهانی هم چون حضرت امام خمینی (ره)، بنیان‌گذار انقلاب اسلامی و رهبر فقید جهان اسلام به عنوان نماد حقانیت نظام معرفی می‌شود. وی بیان کرد: سردار دل‌ها به عنوان نماد این حقانیت نظام جمهوری اسلامی، خود را در کوران خطر می‌اندازد و به نجات بی‌پناهان در عراق و سوریه و لبنان می‌پردازد، اما در نظام سلطه ژنرال‌های جنایت‌کاری که دستور ریختن بمب‌های ناپالم بر سر مردم مظلوم منطقه می‌دهند یا افرادی هم چون ترامپ قمارباز و آدم کش به‌عنوان نمادهای نظام غرب می‌شوند. هاشمی اظهار داشت: اگر فقر، فساد و تبعیض است به خاطر انتخاب‌های اشتباه خودمان است و نباید آن را به حساب نظام جمهوری اسلامی گذاشت. امام جمعه شاهین‌شهر با تجلیل از رشادت‌های سردار شهید حاج قاسم سلیمانی تصریح کرد: باید این نکته را مورد توجه قرارداد که سردار سلیمانی تروریست‌های تکفیری صهیونیستی آمریکایی داعش را از منطقه غرب آسیا شکست داد تا این جنایت‌کاران وارد شهرهای ایران اسلامی نشوند؛ او بین ملت‌های عراق ایران سوریه و لبنان انس و الفت عمیقی به وجود آورد که جبهه استکبار را سرخورده و ناامید کرده است. وی افزود: این‌که شهید سلیمانی نامه پمپئو وزیر امور خارجه رژیم آمریکا را حتی تحویل هم نمی‌گیرد نشانه عزتمندی نظام و ملت ایران و درسی برای سیاسیون کشورمان است که به این رژیم مستکبر و آدمکش به بهانه مذاکرات لبخند بیهوده نزنند. هاشمی به پیام روشن رهبری معظم انقلاب اسلامی مبنی بر در اولویت بودن خنثی‌سازی تحریم‌ها به جای مذاکره اشاره و تأکید کرد: آنچه زمین‌بازی را به نفع ایران تغییر می‌دهد و دست‌های دشمن را خالی می‌کند خنثی‌سازی تحریم‌هاست. امام‌جمعه شاهین‌شهر تصریح کرد: کسانی که هنوز امیدی به مصالحه با دشمن دارند بدانند مذاکره با کشوری (آمریکا) که با عوض شدن رؤسای جمهورش به تعهدات قبلی‌شان متعهد نیستند هیچ فایده‌ای ندارد و به ضرر کشورمان است. وی پرواز بمب‌افکن‌ها و حرکت زیردریایی‌های آمریکایی و رژیم کودک کش صهیونیستی را در خلیج‌فارس و آب‌های نزدیک کشورمان، فضاسازی برای جلوگیری از خوردن سیلی سخت از نیروهای مسلح کشور و جبهه مقاومت ذکر کرد. هاشمی تحرکات اخیر نظامی آمریکا را برای ایران هراسی و تاکتیک رسانه‌ای ارزیابی کرد و ادامه داد: رئیس‌جمهور قاتل آمریکا در این روزهای پایانی حکومت برای سرپوش گذاشتن بر شکست‌های داخلی و خارجی و تاثیرگذاشتن بر رویه دولت بعدی این کشور دستور تحرکات بیهوده نظامی را داده است. امام‌جمعه شاهین‌شهر در فراز دیگری با یاد آوری دستورالعمل‌های بهداشتی مقابله با ویروس کرونا، تأکید کرد: قران کریم، خودنمایی زنان را در جامعه منع کرده، به ضرر کانون خانواده می‌داند؛ لازم است اندیشمندان و خطیبان در سالروز واقعه کشف حجاب درباره این پدید مخل امنیت اجتماعی (خودنمایی زنان) بصیرت افزایی کنند؛ خانواده‌ها زندگی حضرت زهرای مرضیه (س) را الگوی خود قرار دهند چراکه بهترین الگوی هدایت جوامع انسانی است. وی یادآوری کرد: اگر والدین در خانواده به اقامه فرایض دینی مقید باشند خود به خود فرزندان هم دنباله‌رو این رفتارهای پسندیده آنان خواهند شد؛ خانواده‌ها به جای روی آوردن به پدیده اشتباه فرزند سالاری، محبت سالاری را به تأسی از سیره حضرت فاطمه س جایگزین کنند. اما جمعه شاهین‌شهر در پایان سالگرد شهادت شهید نمر، روحانی برجسته شیعه به دست رژیم آل سعود و سالروز شهادت شهیدان ستاری و علم الهدی، از قهرمانان دوران دفاع مقدس را گرامیداشت. انتهای پیام / ۶۳۰۹۸ / ر ۲۰ /
به گزارش خبرگزاری فارس از رودان، حجت‌الاسلام مهدی دری ظهر امروز در خطبه‌های نماز جمعه ظهر امروز رودان اظهار داشت: سردار سپهبد شهید سلیمانی سرباز مخلص ولایت بود و شهادت وی قدرت و عزم محور مقاومت را بیشتر کرده است و ویژگی‌های شخصیتی وی مانند صداقت و شجاعت، حاج قاسم را به نماد بین‌المللی مقاومت و چهره مبارزه با تروریسم تبدیل کرد. وی افزود: اگر بخواهیم برای حاج قاسم فقط یک ویژگی عنوان کنیم که تمام ویژگی‌های بارز او در آن گنجانده شود باور اعتقادی و عملی محض او به رهبر معظم انقلاب و اطاعت از ایشان بود و اگر ما هم گوش به سخنان و امر رهبری باشیم، تمام مشکلات حل خواهد شد. امام جمعه رودان با اشاره به ساخت واکسن کرونا توسط ستاد فرمان اجرایی حضرت امام (ره) گفت: اگر ما تحریم نبودیم امکانش بود تلاشی برای بدست آوردن واکسن کرونا نداشتیم و نگاهمان به وارد کردن واکسن از خارج کشور بود. وی ادامه داد: یکی دیگر از برکات تحریم اعتماد به جوانان، دانشمندان و نخبگان است که با آن امیدوار شده و نگذاشتیم ما را مانند موش آزمایشگاهی مورد آزمایش قرار دهند. حجت‌الاسلام دری با اشاره به فرموده مقام معظم رهبری در شکل‌گیری یک دولت جوان انقلابی گفت: نمونه بارز دولت جوان و حزب الهی، دولت شهید رجایی بود که امروز نیاز مبرم کشور به چنین دولتی بیش از پیش نمایان است. امام جمعه رودان در ادامه به برخی ویژگی‌های بارز اخلاقی و رفتاری آن شهید بزرگوار اشاره کرد و گفت: مردم داری و در کنار مردم بودن لازمه یک مسوول است که باید بدور از تکبر و درک متقابل از شرایط زندگی اقشار مختلف در راستای رفع مشکلات برآید. حجت‌الاسلام دری در ادامه به بحث تهاجم فرهنگی دشمن اشاره کرد و بیان داشت: راه مقابله با تهاجم فرهنگی، فعالیت‌های فرهنگی است. وی اضافه کرد: با بیان ارزش‌ها و فضیلت‌های حجاب در خانواده و بکار گیری شیوه‌های تربیتی تشویقی از سوی والدین منجر به ساخته‌شدن محکم پایه‌های یک خانواده در ایران اسلامی خواهیم شد که دشمن هم نمی‌تواند در آن رسوخ کند. دری، رها کردن نوجوانان و جوانان را به حال خود یک معضل جدی در بحث تهاجم فرهنگی دانست و تصریح کرد: قطعا باید نهادهای فرهنگی، پرورشی و تربیتی با اهمیت به مباحث این‌چنینی با برنامه‌ریزی مناسب، جامعه آینده را بسازند. امام جمعه رودان از وضعیت نامناسب اینترنت در برخی روستاهای شهرستان به عنوان یک مطالبه جدی شهروندان رودان یاد کرد و گفت: اکنون به علت شرایط شیوع ویروس منحوس کرونا، تمام سیستم آموزش بر پایه فضای مجازی و آموزش از بستر اینترنت بنا نهاده شده است. وی خواستار ورود جدی مسوولان امر به این موضوع شد و خاطر نشان ساخت: قطعا پیشرفت کشور در گرو تحصیل مناسب دانش آموزان و نسل جدید است. این استاد حوزه تاکید کرد: مسؤولان با حساسیت ویژه‌ای این امر را پیگیری نمایند تا دغدغه روستاییان رودان به حداقل ممکن برسد. انتهای پیام / ۸۸۰۵۵
به گزارش خبرگزاری فارس، هواسکورد اسامی بازیکنان حاضر در تیم منتخب سال ۲۰۲۰ لالیگا را منتشر کرد. بر این اساس در این تیم ۵ بازیکن از رئال مادرید به عنوان قهرمان فصل گذشته لالیگا حضور دارند و این در شرایطی است که لیونل مسی فوق ستاره بارسا تنها نماینده تیمش در این تیم منتخب است. یان اوبلاک سنگربان اتلتیکو هم تنها نماینده تیمش در تیم منتخب هواسکورد است. اسامی تیم منتخب به شرح زیر است: دروازه‌بان: اوبلاک (اتلتیکو مادرید) مدافعان: راموس، کارواخال، مندی (رئال مادرید)، کنده (سویا) هافبک‌ها: کاسیمیرو و مودریچ (رئال مادرید)، مرینو (سوسیه‌داد) مهاجمان: آسپاس (سلتاویگو)، مسی (بارسلونا) و مورنو (ویارئال) انتهای پیام /
به گزارش خبرگزاری فارس از مرودشت، حجت‌الاسلام ابراهیم کلانتری در خطبه‌های امروز نماز جمعه مرودشت ضمن عرض تسلیت به مناسبت ایام سوگواری دهه اول فاطمیه، تقوا را مقوله‌ای باارزش دانست که وقتی در زندگی انسان حکم‌فرما شود، باعث نزدیکی بیشتر با خداوند متعال می‌گردد. وی در ادامه ضمن پرداختن به سیره نبوی و معنوی بانوی دو عالم حضرت فاطمه زهرا (س)، بیان داشت: دفاع از حریم ولایت و امامت در زمان زندگی آن بانوی بی‌بدیل اسلام در راس تمامی امور قرار داشت. کلانتری افزود: ثقیفه‌نشین‌های خارج نشین که برای نابودی نظام دست به دست یکدیگر داده و از هیچ تلاشی فروگذار نیستند، همان ثقیفه‌نشین‌های هستند که در زمان حضرت امیر المومنین (ع)، ریسمان به دست‌های مولا زده و او را خانه‌نشین کردند. خطیب جمعه مرودشت در ادامه به دهه بصیرت اشاره نمود و اظهار داشت: هدف اصلی فتنه گران در فتنه سال ۸۸ ضربه زدن به نظام مقدس جمهوری اسلامی و از بین بردن رکن رکین انقلاب که همان ولایت‌فقیه می‌باشد، بود. وی با اشاره به اینکه حماسه ۹ دی، حماسه ولایت مداری بود، افزود: یکی از ویژگی‌های حماسه ۹ دی فاطمی بودن این حماسه است به این معنا که مردم با هدف حمایت از ولایت به صحنه آمدند و حماسه‌ای نظیر سال ۵۷ خلق کردند. کلانتری با بیان اینکه مردم با تمام وجود در حمایت از ولایت شعار می‌دادند، گفت: حضرت فاطمه به ما آموخت باید پیش‌مرگ ولی‌فقیه باشیم و حماسه فاطمی ملت ایران این است که عمق سیره حضرت فاطمه زهرا (س) را درک کردند. امام جمعه موقت مرودشت با اشاره به اینکه حماسه ۹ دی حماسه بیعت وفادارانه است، بیان کرد: مردم ایران در روز ۹ دی با ارزش‌ها و نظام اسلامی بیعت کردند و مسئله ولایت‌فقیه، ستون فقرات نظام اسلامی است. وی ماندگاری ۴۰ ساله انقلاب را مدیون مدیریت ولایت دانست و تصریح کرد: اگر مدیریت ولایت‌فقیه نبود، انقلاب نیز نابود می‌شد و هر کدام از حوادث این سال‌ها می‌توانست کشور را از پا درآورد. خطیب جمعه موقت مرودشت در ادامه ضمن تسلیت به مناسبت ایام سالگرد شهادت سردار سپهپد حاج قاسم سلیمانی گفت: دشمن اگر ذره‌ای قدرت داشت در برابر اقدامات و جهاد سردار سلیمانی در جبهه مقاومت می‌ایستاد. حجت‌الاسلام کلانتری با بیان اینکه دشمن با همه هزینه و توان در سوریه و عراق نتوانست به اهداف خود برسد افزود: دشمن در سحرگاه روز جمعه سردار دلها را به شهادت رساند و بشریت را از فیض این بزرگوار محروم کرد اما خود سردار را به بالاترین آرزو و افتخارش که شهادت بود، رساند. وی افزود: دشمنان داخلی وخارجی نظام بدانند که این ملت همواره در تمام صحنه‌های حساس حضور داشته، مقاومت کرده و با وجود مشکلات معیشتی و سختی‌های فراوان هیچ‌گاه به نظام پشت نکرده و نخواهند کرد که مسئولان باید قدردان این مردم باشند. امام جمعه مرودشت ادامه داد: شهید سلیمانی از سرمایه‌های مهم و ارزشمند مقاومت و فرماندهی بزرگ بود که برای اعتبار و سربلندی همه مسلمانان تلاش می‌کرد. وی با تشریح برخی محاسبات آمریکا در ترور شهید سلیمانی اظهار داشت: ادامه راه این شهید بزرگوار نباید به فراموشی سپرده شود چرا که با اقدامات او ابهت پوشالی آمریکا در منطقه شکست. انتهای پیام / س
به گزارش خبرگزاری فارس به نقل از روابط عمومی بنیاد مستضعفان محمدباقر نوبخت در بازدید مشترک با رئیس بنیاد مستضعفان از منطقه ۲ آزادراه تهران شمال، با اشاره به میزان اعتبار تخصیص داده‌شده برای تکمیل این قطعه از آزادراه، اظهار کرد: از آخرین بازدید ما از منطقه ۲ آزادراه تهران شمال که در تیرماه انجام شد، تا امروز ۱۲۰۰ میلیارد تومان برای این قطعه از آزادراه سرمایه گذاری شده است. رئیس سازمان برنامه و بودجه کشور گفت: با تکمیل منطقه یک آزادراه تهران شمال، حدود ۶۰ کیلومتر از مسیر به سمت شمال کاسته شد و با تکمیل قطعه ۲ نیز بیش از ۵ کیلومتر از مسیر تردد به سمت شمال کاهش می‌یابد. وی با اشاره به احداث بزرگترین تونل کشور در قطعه ۲ آزادراه تهران شمال افزود: در حال حاضر این تونل که بیش از ۶۴۰۰ متر طول دارد، در مراحل نهایی قرار دارد و تا یک ماه آینده، عملیات عمرانی این تونل تکمیل می‌شود. رئیس سازمان برنامه و بودجه گفت: قطعه دوم آزادراه تهران شمال که طولی معادل ۲۲ کیلومتر دارد و بیش از ۹۰ درصد آن، تونل است، تا پایان دولت دوازدهم تکمیل می‌شود و برای اتمام کل آزادراه تهران شمال، تنها ۴۷ کیلومتر باقی خواهد ماند. نوبخت اضافه کرد: دولت مصمم است تا با همکاری بنیاد مستضعفان تا پایان امسال ۳۴۰۰ میلیارد تومان را برای تکمیل قطعه ۲ آزادراه تهران شمال سرمایه گذاری کند و خوشبختانه همه برنامه‌ریزی‌هایی که از قبل انجام‌شده در حال تحقق است. نوبخت در ادامه با بیان اینکه هزینه احداث قطعه ۲ آزادراه تهران شمال، بیش از پیش‌بینی‌ها و برآوردهای اولیه بوده، گفت: بر اساس برآوردهای اولیه، هزینه احداث قطعه ۲ آزادراه تهران شمال، ۲ هزار میلیارد تومان بود ولی با توجه به تورم کشور، برآورد ما این است که این رقم تا ۳۷۰۰ میلیارد تومان خواهد رسید. رئیس سازمان برنامه و بودجه اضافه کرد: دولت و بنیاد مستضعفان که هر کدام ۵۰ درصد این سرمایه گذاری را متقبل می‌شوند، مصمم هستند که با تخصیص هرچه سریع‌تر، این پروژه به اتمام برسد زیرا با طولانی شدن زمان پروژه، تکمیل آن گران‌تر خواهد شد. رئیس سازمان برنامه و بودجه کشور با اشاره به همزمانی این بازدید با نخستین سالگرد شهادت حاج قاسم سلیمانی گفت: ما خوشحالیم که در سالروز شهادت سردار سلیمانی، این پیام را به دشمنان ایران بدهیم که یاران حاج قاسم، نه‌تنها برای تامین امنیت کشور، بلکه برای تامین رفاه و آسایش مردم، شبانه‌روزی در تلاشند و با وجود همه خباثت‌های دشمنان، ما در مسیر پیشرفت قرار داریم. وی با تقدیر از بنیاد مستضعفان در همراهی با دولت برای تکمیل آزادراه تهران شمال گفت: لازم است تا من از بنیاد مستضعفان که بسیار پرانگیزه و با نشاط در کنار دولت هستند تا طبق برنامه‌ریزی، کارها انجام شود تقدیر و تشکر کنم. انتهای پیام /
به گزارش خبرگزاری فارس از اردبیل، حجت‌الاسلام کریم اسدی در خطبه‌های نماز جمعه این هفته شهرستان خلخال با اشاره به دهه بصیرت و فرا رسیدن اولین سالگرد شهادت سردار دل‌ها، حاج قاسم سلیمانی، اظهار کرد: شهید حاج قاسم سلیمانی مرد روزهای سخت انقلاب در برابر هجمه دشمنان بود که توانست به مثابه سدی مقاوم در برابر داعش و استکبار جهانی مقاومت ملت ایران را در دیدگاه جهانیان به نمایش بگذارد. وی بصیرت و دشمن‌شناسی را تنها راه مقابله با هجمه دشمنان دانست و افزود: ولایت‌مداری و پیروی از خط رهبری رمز موفقیت ملت ایران در طوفان‌های سخت بوده است. امام جمعه خلخال به عدم تحقق قول مسؤولان کشوری در خصوص شهرستان خلخال پرداخت و بیان داشت: مردم چشم‌انتظار تحقق قول مسؤولان هستند و از مسؤولان استانی می‌خواهیم جدیت لازم در تکمیل و سرعت بخشی به پروژه‌های شهرستان خلخال داشته باشند. وی ادامه داد: بارها از این تریبون قول‌های مسؤولان را به آنان گوشزد کرده‌ام، مسؤولان باید در مقابل مردم پاسخگو باشند. اسدی به ایام شهادت‌ام ابیها، حضرت زهرا (س) نیز اشاره کرد و گفت: حضرت زهرا (س) به معنای واقعی الگوی ولایتمداری در جامعه دینی ماست. انتهای پیام / ۳۴۶۳ /
به گزارش خبرنگار اقتصاد بین‌الملل خبرگزاری فارس، به نقل از رویترز، در معاملات شب گذشته بازار جهانی ارزهای مجازی قیمت بیت‌کوین برای مدتی از ۲۹ هزار دلار عبور کرد. قیمت هر بیت‌کوین حتی به ۲۹ هزار و ۳۰۰ دلار نیز رسید اما سپس به ۲۸۷۷۴ هزار دلار عقب‌نشینی کرد. بیت‌کوین نسبت به اواسط ماه جاری حدود ۵۰ درصد رشد قیمت را تجربه کرده و نسبت به ابتدای سال هم قیمت آن ۴ برابر شده است. دلیل رشد قیمت این ارز مجازی روی آوردن سرمایه‌داران بزرگ به سمت این بازار با هدف در امان ماندن است. خطر کاهش ارزش دارایی‌ها و همچنین تورم بوده است. بسیاری از سرمایه‌داران هم‌فکر می‌کنند ارزهای مجازی مسیر احتمالی آینده جهان در انجام تراکنش‌های مالی است. از یک‌سو سرمایه‌داران آمریکایی از ترس کاهش ارزش دلار به ارزهای مجازی روی آورده‌اند و از طرف دیگر برخی سرمایه‌داران که تا پیش از این در بورس‌ها حضور داشته‌اند پول خود را به سمت این بازار آورده‌اند. دنیس بک، کارشناس کارگزاری برایت می‌گوید وقتی شما سهام شرکت‌هایی نظیر آمازون یا اپل را می‌خرید می‌دانید که چه چیز را خریده‌اید اما درباره بیت‌کوین شما فقط تعدادی عدد و رقم روی صفحه مانیتور دارید و امیدوارید که نفر روبه‌رو که می‌خواهد بیت‌کوین را بخرد آن قدری برای آن پول بدهد که بیشتر از آن چیزی باشد که شما برای خرید پرداخت کرده بودید. علیرغم این نگاه منفی اما وی حدود یک درصد سرمایه تحت مدیریت خود را حدود ۵ هفته پیش به بیت‌کوین اختصاص داده و از آن زمان به بعد سود خوبی به دست آورده است. انتهای پیام /
به گزارش گروه بین‌الملل خبرگزاری فارس، همزمان با کاهش محبوبیت حزب لیکود به ریاست «بنیامین نتانیاهو» نخست‌وزیر رژیم صهیونیستی در انتخابات پیش‌رو، بررسی‌های آماری از احتمال کنار رفتن حزب آبی‌وسفید به ریاست «بنی گانتز» وزیر جنگ این رژیم از کنست حکایت دارد. نظرسنجی جدیدی که توسط مؤسسه «پنلز ریسرچ» به سفارش روزنامه‌های «جروزالم‌پست» و «معاریو» انجام شد، نشان داد که حزب آبی‌وسفید نمی‌تواند از حد نصاب ۳ ٫ ۲۵ درصد کل آراء مأخوذه در انتخابات سراسری فلسطین اشغالی عبور کند، به همین دلیل هیچ کرسی در پارلمان رژیم صهیونیستی (کنست) نخواهد داشت. این حزب در انتخابات دوم مارس ۲۰۲۰ توانسته بود ۳۳ کرسی کنست را به دست بیاورد که از آن موقع تا کنون با جدا شدن یا اخراج بعضی از نمایندگان پارلمانی این حزب، تعداد کرسی‌های آن به ۱۵ کرسی کاهش‌یافته است. تحلیلگران دلیل این سقوط چشمگیر حزب گانتز در کرسی‌های کنست را اول متحد شدن با نتانیاهو جهت تشکیل کابینه چرخشی در سال ۲۰۱۹ و دوم مقصر بودن در برگزاری چهارمین انتخابات سراسری در عرض دو سال اخیر توصیف می‌کنند. به نوشته روزنامه «جروزالم‌پست»، این نظرسنجی همچنین نشان داد که حزب لیکود به ریاست نتانیاهو می‌تواند در انتخابات آتی به ۲۹ کرسی دست پیدا کند که نسبت به ۳۶ کرسی کنونی، شاهد افت ۷ پله‌ای خواهد بود. بر اساس نتایج این تحقیق، حزب امید جدید به ریاست «گیدئون سعر» هم‌حزبی پیشین نتانیاهو به ۱۷ کرسی، حزب یش‌عتید به ریاست «یائیر لاپید» به ۱۴ کرسی، حزب یامینا به ریاست «نفتالی بنت» به ۱۳ کرسی و حزب جدید چپ‌گرا به ریاست «رون هولدای» شهردار تل‌آویو به ۸ کرسی دست پیدا می‌کند. همچنین حزب لیست مشترک اعراب نیز می‌تواند در انتخابات جدید حائز ۱۱ کرسی و حزب اسرائیل بیتنا به ریاست «آویگدور لیبرمن» هم با افزایش یک پله‌ای، به ۷ کرسی خواهد رسید. به نوشته جروزالم‌پست، گانتز که با سقوط آزاد حزب خود در نظرسنجی‌ها و تعداد کرسی‌های کنست روبه‌رو شده، شامگاه چهارشنبه طی سخنرانی برای طرفداران خود بیرون اقامتگاهش گفته بود: «واقعیت اکنون دشوارتر شده است.. این روزها، زمان ساده‌ای برای ما نخواهد بود». این پیمایش نشان داد ائتلاف احزاب چپ‌گرا (اپوزیسیون) مجموعا به ۳۸ کرسی و ائتلاف راست‌گرا (نتانیاهو و متحدانش) به ۵۸ کرسی می‌رسند که هر دو با اکثریت ۶۱ کرسی کنست لازم برای تشکیل کابینه فاصله دارند. روز چهارشنبه چند منبع در تل‌آویو گفته بودند برای افزایش محبوبیت از دست رفته حزب خود، قصد دارد «جاناتان پولارد» جاسوس سابق این رژیم را که به تازگی از آمریکا برگشت، برای نمایندگی در پارلمان رژیم صهیونیستی از حزب خود نامزد کند. (جزئیات بیشتر) انتهای پیام / م
به گزارش خبرگزاری فارس از بوئین میاندشت، حجت‌الاسلام حسن اسکندری ظهر امروز در خطبه‌های نماز جمعه این هفته شهر بوئین‌میاندشت با اشاره به سالروز شهادت سردار سلیمانی اظهار کرد: سردار سلیمانی چهره افسانه‌ای و فرشته نجات بود که نجات‌بخش مردم منطقه عراق و سوریه شد چون مانعی برای اجرای طرح‌های آمریکا در منطقه بود. امام‌جمعه بوئین‌میاندشت با بیان اینکه سردار سلیمانی تهران را به سواحل مدیترانه متصل کرد، افزود: این شهید بزرگوار غافله سالار حرکت انقلاب بود و از این پس نیز امتداد حرکت‌ها از مسیر سردار سلیمانی انجام می‌شود. ویی با بیان اینکه در هر عصری مالک و عماری است و در عصر کنونی مالک امام خامنه‌ای سردار سلیمانی بود، گفت: بصیرت حاصل از خودگذشتگی و مبارزه با نفس است، بصیرت افزایی نتیجه استقامت و ایستادگی است همانگونه که سردار سلیمانی با بینش و بصیرتش هزاران کیلومتر فراتر از مرزهای کشور را مدیریت کرد. اسکندری متذکر شد: اگر جوانان در برابر هوای نفسانی خود فائق نیایند نمی‌تواند استقامت کنند و سرباز امام زمان خود باشند، انتقام گرفتن از خون سردار سلیمانی بصیرت نیاز دارد. امام‌جمعه بوئین‌میاندشت تصریح کرد: پس از سردار سلیمانی پای میز مذاکره نشستن عین نافرمانی است که البته دیگر کسی اجازه مذاکره با دشمن نخواهد داد. وی با بیان اینکه یکی دیگر از سیلی‌های سخت خروج آمریکا از منطقه از لحاظ فکری و غرب‌زدگی است، افزود: غرب‌زدگی آفت است و نباید با دشمن مماشات کرد چون دشمن به دنبال ترساندن ما است اما سربازان ولایت از هیچ دشمنی نخواهند ترسید. اسکندری با اشاره به اینکه بدون توجه به بسیجیان و جوانان و نوجوانان هیچ کاری میسر نخواهد شد، افزود: پیروزی در هر میدان نیاز به توجه به جوانان دارد، محور حرکت باید جوانان و نوجوانان باشند همانگونه که در قرارگاه سلامت محله محور در تمام نقاط شهرستان حضور پیدا کردند. امام‌جمعه بوئین‌میاندشت تأکید کرد: از مردم شهرستان بوئین‌میاندشت خواستارم در هنگام تحقیقات محلی با نگاه به خط و ربط سیاسی تحقیق ارائه نکنند. انتهای پیام / ۶۳۰۷۱ / ر ۲۰ /
به گزارش خبرگزاری فارس از شهرضا، حجت‌الاسلام سید نعمت‌اله صالح ظهر امروز در خطبه‌های نماز جمعه شهرضا با بیان اینکه انتخاب و گزینش با زندگی انسان عجین است، اظهار داشت: حضرت فاطمه زهرا (س) رضای خداوند را بر رضای دیگران انتخاب کرد، در دوران سخت و مصیبت‌بار آن زمان وظیفه خانه‌داری و تربیت فرزندان را فراموش نکرد و به غیر از خدا هم‌فکر نمی‌کرد. امام جمعه شهرضا با تأکید بر اینکه به زیارت آل یاسین اهمیت دهید، گفت: جایگاه امامت یک جایگاه الهی است، جایگاه امام را فقط خدا باید تعیین کند، فاطمه زهرا (س) برای این امامت جان خود را فدا کرد و اولین شهیده راه امامت و ولایت شد. وی با تأکید بر اینکه بزرگداشت ایام فاطمیه بزرگداشت یک عقیده است، عنوان کرد: رهبر معظم انقلاب همیشه از اول تا آخر مجلس فاطمیه و روضه را می‌نشینند، از ایشان سؤال کردند چرا حضرتعالی با این کسالت جسمی، از اول تا آخر مجلس فاطمیه و روضه را می‌نشینید، در جواب فرمودند: «آن‌ها نمی‌دانند؛ من رزق سال کشور را در شب‌های فاطمیه می‌گیرم» بنابراین در جلسات فاطمیه شرکت کنید و رزق و روزی معنوی را از حضرت زهرا (س) بگیرید. صالح با اشاره به سالروز شهادت سردار شهید سلیمانی بیان کرد: رسم تمام ملت‌ها و جزو سنت‌های الهی این بوده که همیشه دین خدا احتیاج به خون داشته و دارد و در مواقع حساس خونی ریخته شده تا دین خدا محفوظ بماند، شهادت حضرت علی در آن زمان که اوج مظلومیت دین بود، خون مقدس امام حسین (ع) سبب حفظ دین شد، این یک برنامه همیشگی است و درآینده هم خواهد بود. امام جمعه شهرضا ادامه داد: یکی از ثمرات بزرگ و ارزشمند شهادت سردار سلیمانی این بود که انقلاب، هویت و نظام ما مجدد احیا و زنده شد، از سال ۱۳۵۷ که انقلاب پیروز شد تا سال ۶۸ ایام دفاع مقدس عطر شهادت و یاد شهید این ملت را از انحرافات حفظ کرد؛ در ۳۰ سال گذشته از سال ۶۸ تا ۹۸ که لایه‌هایی از نفاق، اشرافی‌گری و سبک شمردن دین واقع شد، این لایه‌ها باید جایی برچیده می‌شد و نیاز به این داشت که خونی ریخته شود تا مردم دوباره به هویت و حقیقت انقلاب خود بازگردند. وی با بیان اینکه در ۳۰ سال گذشته دشمن بسیار زیرکانه وارد شده بود و حتی در بودجه امسال هم بی‌شرمانه برای سند ۲۰۳۰ بودجه نوشته بودند، خاطرنشان کرد: در چنین وضعیتی خدا می‌خواهد انقلاب را زنده کند، بنابراین بهترین افراد به دست بدترین افراد به شهادت می‌رسند، شهید سلیمانی اگر چه جسمش از میان ما رفت اما امروز روح، راه و روش او بیشترین تأثیر را در بین مردم و جوانان گذاشته است. صالح با بیان اینکه مدیران و مسؤولان بدانند ملت ما در حساس‌ترین شرایط این نظام و انقلاب را حفظ کردند و خدمت کردن به این مردم بهترین صدقه برای هر شخصی که مدیریت داشته باشد، است گفت: بعضی از قوانین و دستورالعمل‌ها سبب اذیت و آزار مردم می‌شود، مدیران شهرستان شهرضا تلاش بسیاری می‌کنند اما قوانینی ابلاغ می‌شود که مشکل‌ساز است و یکی از این مشکلات ساخت و ساز در شهرضا است. امام جمعه شهرضا با بیان اینکه بارها مردم به دفتر بنده مراجعه و حکم تخریب منزل را نشان داده‌اند، عنوان کرد: حضرت علی (ع) به ما روش مدیریت و زندگی را آموخت، شورای عالی شهرسازی در تهران و اداره کل اراضی استان اصفهان فکر کنند جوانی که ازدواج‌کرده و در اوج مشکلات خود در این وضعیت اقتصادی است، حکم تخریب خانه را به او می‌دهند، آیا درست است. وی تصریح کرد: شخص با تمام اندوخته چند ساله خود خانه‌ای می‌سازد و حکم تخریب را به دلیل اینکه در محدوده شهری نیست به او می‌دهند و اسم قانون بر روی آن می‌گذارند، قانونی که ظلم به مردم باشد شرعیت ندارد. صالح با تأکید بر اینکه شورای عالی شهرسازی برای یک‌بار حد و حدود این شهر را مشخص کند که تا ۳۰ سال آینده شهر تا کجا می‌تواند ساخت و ساز داشته باشد تا اینقدر مردم اذیت نشوند، بیان کرد: همه باید بدانیم اگر با این مسؤولیت توانستیم گره از کار کسی باز کنیم، ارزش و ثواب است و اگر گره کار مردم را زیاد کردیم باید پیش خدا جوابگو باشیم. امام جمعه شهرضا با بیان اینکه فرماندار، شهردار، دادستان و اعضای شورای شهر شهرضا باید به صورت هماهنگ به دنبال این مسأله بروند و مردم را از سردرگمی نجات دهند، خاطرنشان کرد: مردم سرمایه یک عمر را در ساخت خانه خرج می‌کنند آن‌گاه در یک ساعت راحت با بولدوزر تخریب می‌کنند. انتهای پیام / ۶۳۱۰۱ / ر ۲۰ /
به گزارش خبرگزاری فارس، نشریه «گازتا دلو اسپورت» ایتالیا خبر داد سرخیو راموس، کاپیتان رئال هنوز برای تمدید قراردادش به توافق نرسیده و دو باشگاه یوونتوس و پاری سن ژرمن مشتریان این مدافع باتجربه هستند. طبق گزارش‌های رسیده از اسپانیا مدافع رئالی‌ها قصدی برای رفتن به فوتبال ایتالیا و یوونتوس ندارد و در صورت جدایی از قوهای سپید مقصد بعدی‌اش پاری سن ژرمن خواهد بود. رئال به دنبال تمدید یک ساله قرارداد راموس بود ولی کاپیتان مادریدی‌ها خواهان امضای قرارداد بلند شد که با مخالف پرس رئیس باشگاه رئال مواجه شد. باشگاه پاری سن ژرمن پیشنهادی ۳ ساله با دستمزد سالیانه ۱۲ میلیون یورو به راموس داده است. انتهای پیام /
به گزارش خبرنگار ورزشی خبرگزاری فارس، در هفته هفدهم رقابت‌های لیگ برتر والیبال باشگاه‌های کشور تیم‌های سپاهان اصفهان و شهرداری ورامین از ساعت ۱۴ به میزبانی خانه والیبال مقابل هم قرار گرفتند. در این مسابقه تیم سپاهان توانست با نتیجه ۳ بر صفر و با امتیازهای ۲۵ بر ۱۹، ۲۵ بر ۱۹ و ۲۵ بر ۱۷ از سد شهرداری ورامین عبور کند. به این ترتیب سیزدهمین برد شاگردان رحمان محمدی راد و نهمین شکست شاگردان مجید تابش نژاد در تیم شهرداری ورامین ثبت شد. انتهای پیام /
به گزارش خبرگزاری فارس از پیشوا، حجت‌الاسلام روح‌الله باقری امام جمعه شهرستان پیشوا در خطبه‌های نماز جمعه امروز اظهار کرد: اگر نمازهای جمعه، نمازهای جماعت، هیئات مذهبی و اربعین حسینی با آن شکوه و جمعیت میلیونی برگزار می‌شود و اگر بیداری اسلامی در بین نیروهای مقاومت منطقه وجود دارد نشانه پیروزی حضرت زهرا (س) است. وی در ادامه گفت: نشانه پیروزی حضرت زهرا (س) تشییع جنازه میلیونی در عراق و ایران شهید سرلشکر قاسم سلیمانی است، ما بدون شک و تردید به این اعتقاد داریم که حاج قاسم یک شخصیت چند بعدی بود و فقط بعد نظامی نداشت بلکه ابعاد دیگری نیز داشت که مهم‌ترین آن انقلابی بودن ایشان بود. امام جمعه پیشوا با بیان اینکه سردار سلیمانی فقط مانور نمی‌داد بلکه عملیات می‌کرد، ادامه داد: داعشی که ادعای حکومت و پادگان‌های آموزش نظامی داشت، شهید حاج قاسم سلیمانی در طی سه ماهی که قولش را داده بود تا موصل آن‌ها را عقب راند. حجت‌الاسلام باقری افزود: در بوکمال یکی از رابطین سازمان سیا نامه‌ای از طرف شخص رئیس سازمان سیا برای سردار سلیمانی آورد که «حاج قاسم که یک دیپلمات انقلابی است» ولی در جواب آن‌ها می‌گوید نه من این پیام شما را می‌خوانم، ترتیب اثر نخواهم داد و نمی‌خواهم شما را ببینم و این‌ها نشانه یک سرباز ولایت و یک دیپلمات انقلابی است. وی در ادامه با اشاره به پایان دوره حکومت ترامپ در آمریکا تصریح کرد: آمریکا و اسرائیل حال و روز خوشی ندارند؛ هم نتانیاهو هم ترامپ در حال دست و پا زدن و جلوگیری برای از بین رفتن هستند، اینکه این چند روزه دارند با فضا سازی‌های رسانه‌ای جوری نشان می‌دهند که انگار می‌خواهند حمله کنند باید گفت که آمریکا در منطقه غرب آسیا شکست‌های پیاپی خورده است و آن‌ها دنبال جلوگیری از سیلی سخت ایران هستند و شک نکنید که جمهوری اسلامی ایران دنبال انتقام سخت و سیلی سخت خواهد بود و این مانورهای رسانه‌ای نشان‌دهنده هیمنه پوشالی آمریکا و اسرائیل است. امام جمعه پیشوا در جواب به کسانی که می‌گویند آمریکا می‌خواهد با ما وارد جنگ شود، عنوان کرد: ما متکی به حرف رهبری در چند سال قبل هستیم که می‌گفتند نه جنگ خواهد شد نه مذاکره خواهیم کرد و بدون شک باید این را گفت که تنها راه مقابله با آمریکا جنگ از طریق اتکاء به نیروهای داخلی برای تولید و گذر از مشکلات و بحران‌ها و تحریم‌ها است. حجت‌الاسلام باقری در ادامه خاطرنشان کرد: در تصمیمات کرونا تناقض می‌بینیم چون در ستاد ملی حرفی می‌زنند بعد در ستاد استانی تصمیمی دیگر اتخاذ شده و در شهرستان اصلا چیز دیگری اعمال می‌شود؛ در مشهد مردم با آن همه جمعیت و زائر تا نزدیکی حرم می‌روند ولی ما در این شهرستان با زائران و جمعیت کم نسبت به مشهد نمی‌توانیم تا نزدیکی حرم امامزاده جعفر برادر امام رضا (ع) برویم. وی با اشاره به تصمیمات ستاد کرونا افزود: در شهرستان‌ها مراسم نمی‌گذارند بگیریم اما باشگاه‌ها و فضاهای زیرزمینی که تماما سربسته هستند می‌توانند مردم ورزش کنند. امام جمعه پیشوا با انتقاد از چنین تصمیماتی یادآور شد: در شهرستان ما که همه مردم منتظر مراسم سالگرد سردار سلیمانی بودند و مسؤولانی که از ابتدا در جلسات ما بودند صبر کردند تا ما همه کارها را انجام دادیم حالا این مراسم را شب قبل آن کنسل می‌کنند. حجت‌الاسلام باقری در پایان گفت: این لغو مراسمات مذهبی در صورتی که ما دستورالعمل‌ها و پروتکل‌ها را رعایت هم می‌کنیم یا این شیطنت یا نفهمیدن یا بی‌تدبیری از مسؤولان و مدیران کلان کشوری تا همین تصمیم گیرندگان شهرستانی است. انتهای پیام / س
به گزارش خبرنگار ورزشی خبرگزاری فارس، مسعود آرمات پس از شکست ۳ بر صفر تیم والیبال شهرداری قزوین مقابل شهداب یزد در هفته هفدهم رقابت‌های لیگ برتر باشگاه‌های کشور درمورد این مسابقه اظهار داشت: پیش‌بینی می‌کردیم که کار سختی مقابل شهداب داریم. آنها تیم پر مهره‌ای هستند و نتایج خوبی هم تا کنون کسب کرده‌اند. وی درمورد جذب بازیکنان خارجی تیمش، گفت: پاسور جدیدمان شب گذشته به ایران رسید و برای نخستین بار با وی کار کردیم. یک دریافت‌کننده دیگر هم به ترکیب خود اضافه کرده‌ایم که به دلیل خستگی نتوانستیم از حضور او استفاده کنیم. او ساعت ۴ صبح به ایران رسید و قطعا در بازی‌ها بعدی از او استفاده خواهیم کرد. سرمربی تیم والیبال شهرداری قزوین خاطرنشان کرد: امروز شاگردانم نتوانستند برنامه‌های کادر فنی را در زمین اجرا کنند. امیدوارم در بازی‌های بعد بتوانیم عملکرد بهتری داشته باشیم. در بازی‌های بعدی می‌توانیم از بازیکنان خارجی خود استفاده کنیم و امیدوارم آنها نیز جواب اعتماد ما را بدهند. آرمات گفت: تیم ما امسال برای بقا در لیگ برتر بسته‌شده است. هدف اول مان بقا در لیگ است و پس از آن هم نیم نگاهی به پلی‌آف داریم. پتانسیل تیم ما بالا است و با گذشت زمان باید هماهنگ‌تر شویم به بتوانیم به هدف مان برسیم. انتهای پیام /
به گزارش خبرگزاری فارس از اردبیل، حجت‌الاسلام آیت نعمتی در خطبه‌های این هفته نماز جمعه شهرستان نیر به بیان خصوصیات و ویژگی‌های بارز سردار شهید قاسم سلیمانی پرداخت و اظهار کرد: اخلاص یکی از مهمترین ویژگی‌های حاج قاسم بود. وی خداگرایی، ولایتمدار و مردم‌داری را از دیگر ویژگی‌های سردار شهید حاج قاسم سلیمانی دانست و افزود: تمام کارهای حاج قاسم جهت کسب رضای الهی بود. امام جمعه شهرستان نیر با بیان اینکه گروه و سیاست برای حاج قاسم معنی نداشت، بیان کرد: وی ذوب در ولایت بود و با الهام از مکتب امام راحل (ره) پا در رکاب رهبر معظم انقلاب اسلامی داشت و تا آخرین قطره خون نیز بر اعتقاد خود ماند. وی تصریح کرد: حاج قاسم علی‌رغم اینکه به بالاترین جایگاه نظامی رسیده بود اما خود را یک سرباز تلقی می‌کرد و در سخت‌ترین میدان‌ها پیش‌قدم بود. نعمتی با بیان اینکه سردار شهید حاج قاسم سلیمانی مهمترین عامل اتحادجبهه‌های مقاومت علیه استکبار بود، گفت: حاج قاسم در واقع یکی از بزرگترین استراتژیست‌های قرن بود به طوری‌که در برابر دشمنان اسلام فرماندهی پر رمز و راز به شمار می‌آمد. خطیب نماز جمعه شهرستان نیر ادامه داد: حاج قاسم برای مظلومان جهان همچون برادر بود و در راه‌حل مشکلات مردم از هیچ تلاشی دریغ نمی‌کرد و در یک‌کلام حاج قاسم به تمام معنی مالک اشتر برای رهبر معظم انقلاب اسلامی در میادین داخلی و خارجی بود. وی خواستار تولید و انتشار مستندات فراوان از تمام ابعاد زندگی و شخصیتی حاج قاسم شد و گفت: صدا و سیما در کنار وزارت فرهنگ و ارشاد اسلامی و تمام رسانه‌ها و مطبوعات در این خصوص رسالت سنگینی دارند چرا که همه باید بدانند که حاج قاسم چه کسی بود و برای جهان اسلام چه فداکاری‌هایی کرد. نعمتی خواستار تالیف کتب آموزشی از سیره رفتاری و مدیریتی حاج قاسم در محافل علمی و مذهبی شد و گفت: تا فرصت است باید با بهرمندی از همرزمان و هم‌سنگران حاج قاسم، الگو و سیره عملی و رفتاری حاج قاسم گردآوری و در اختیار جوانان این مرز و بوم قرار گیرد تا شاهد رویش‌های جدید با ویژگی‌های حاج قاسم در کشور باشیم. وی با بیان اینکه حاج قاسم محصول انقلاب اسلامی بود که توانست هیمنه استکبار و به‌ویژه آمریکا و رژیم صهیونیستی را در جهان بشکند، اذعان داشت: غرب آسیا در واقع نمایشگاه شکست‌های آمریکا بود. وی با بیان اینکه در سایه ایثار و تلاش‌های شبانه‌روزی حاج قاسم و رزمندگان جبهه مقاومت است که امروز استکبار جهانی درمانده‌تر از همیشه شده، بیان داشت: شایسته است مسؤولان کشور از تاکتیک نخ نمای جنگ روانی دشمن نترسند و با تکیه بر حاج قاسم‌های دوران تحت رهبری ولی امر مسلمین پیش بروند. امام جمعه شهرستان نیر ادامه داد: دولت‌مردان شایسته است جهت قدردانی از تلاش‌های سردار شهید حاج قاسم به جای تفکر در راستای مذاکره با دشمنان اسلام، به فکر حل مشکلات مردم باشند تا با اتحاد و همدلی بیشتر ضمن خنثی کردن توطئه‌های دشمنان، کشور را در مسیر تعالی و پیشرفت همه‌جانبه قرار دهند. وی خواستار الگوسازی شیوه مدیریتی حاج قاسم در رده‌های مختلف مدیریتی کشور شد و تصریح کرد: با توجه به اینکه ۸۰ درصد مشکلات فعلی کشور ناشی از سوء مدیریت است، مسؤولان کشور شایسته است با الگوبرداری از توان مدیریتی حاج قاسم، نحوه مدیریت مدیران را اصلاح و با کار جهادی و روحیه انقلابی وارد میدان عمل شوند. نعمتی در بخش دیگری از سخنان خود به اقدامات صورت گرفته در شهرستان نیر به خصوص مشکلات مردم شهرستان و همچنین طرح غربالگری شهید سلیمانی در جهت مبارزه با ویروس کرونا اشاره کرد و گفت: طرح شهید سلیمانی که با مشارکت بسیج و نهادهای انقلابی برگزار شد نقش چشمگیری در کاهش مبتلایان به ویروس کرونا داشت. انتهای پیام / ۳۴۶۳ /
به گزارش خبرنگار اقتصادی خبرگزاری فارس، فروش اینترنتی کالا و به عبارتی کسب و کار در فضای مجازی در سال‌های اخیر تقریبا جایگاه خود را در جامعه و اقتصاد یافته است، بطوری که کسب و کارهای زیادی در فضای مجازی با فعالیت اقتصادی خود به رقیب جدی اصناف تبدیل‌شده‌اند. گفتنی است با شیوع ویروس کرونا، جایگاه کسب و کارهای اینترنتی بیش از هر زمان دیگری در جامعه به تثبیت رسید و در ماه‌های اخیر مزایای قابل‌توجه این نوع عرضه و فروش کالا برای مردم بیشتر آشکار شد. لذا صرف‌نظر از موضوع کرونا با توجه به مزایا و محاسن عرضه کالا به روش‌های نوین در فضای مجازی ضروری است تا اصناف برای خارج نشدن از گردونه کسب و کار هر چه سری‌عتر به فکر تطبیق شیوه‌های کسب و کار خود با شیوه‌های نوین در فضای مجازی باشند. اما نکته مهم در این خصوص آن است که اصناف در گروه‌های مختلف شغلی که سال‌ها با شیوه سنتی امرار معاش کرده‌اند تا چه حد آمادگی پیوستن به روش‌های نوین کسب و کار در فضای مجازی را دارند؟ و در این راستا وظایف مسئولان یا وزارتخانه‌های مرتبط از جمله وزارت صنعت، معدن و تجارت در تامین زیرساخت‌های لازم چیست؟ * برای ورود به فضای کسب و کار مجازی نیازمند همکاری اتاق اصناف هستیم اکبر مشهدی زاده رئیس اتحادیه سازندگان و فروشندگان پلاستیک، نایلون و ملامین تهران درباره شیوه سنتی این کسب و کار بیان داشت: شیوه فعالیت این صنف تولیدی به این روش است که تولید کنندگان این بخش محصولات خود را به فروشندگان بزرگ عرضه می‌کنند و آنها نیز کالا را به خرده فروشان عرضه می‌کنند. وی افزود: این در حالی است که عده‌ای با بهره‌گیری از نظام کسب و کار‌های نوین و ایجاد سایت‌هایی در فضای مجازی بدون هیچگونه آموزشی وارد این کسب و کار شده‌اند و متاسفانه تخلفات بسیار زیادی نیز از آنها در حوزه کسب و کار مجازی سر می‌زند. مشهدی زاده با بیان اینکه برای به‌روز شدن و ورود به فضای کسب و کار مجازی و رفع مشکلات در این باره نیازمند همکاری و راهنمایی اتاق اصناف هستیم، گفت: اتاق اصناف به عنوان متولی اتحادیه‌های صنوف مختلف می‌تواند با ساخت اپلیکیشنی واحد که تمامی اتحادیه‌ها در آن عضو باشند، گامی موثر در جهت گسترش کسب و کار‌ها به شیوه‌های نوین و اینترنتی بردارد، لذا اگر نظام قوی و توانمندی از سوی اتاق اصناف تهران که زیر نظر وزارت صمت فعالیت می‌کند ایجاد شود قطعا بدون هیچ‌گونه مشکلی در سال‌های آینده اصناف می‌توانند در فضای مجازی و به عبارتی عرضه و فروش اینترنتی کالا فعالیت کنند. وی با تاکید بر اینکه برای فعالیت اصناف در فضای مجازی باید آموزش‌های لازم ارائه شود، گفت: البته باید به این نکته توجه داشت که عدم وجود قانونی جامع در ارتباط با فعالیت در فضای مجازی، باعث بروز تخلفات زیادی شده بنابراین لازم است تا هر گونه فعالیت اقتصادی در فضای مجازی قانونمند و ضابطه‌مند شود. * نظارت بر فعالیت کسب و کارهای اینترنتی به اتحادیه‌ها واگذار شود اکبر شاهرخی رئیس اتحادیه گل و گیاه و گیاهان تزئینی تهران نیز با تاکید بر لزوم پیوستن اصناف به شیوه‌های نوین کسب و کار در فضای مجازی، گفت: اتحادیه در راستای حمایت از اعضای خود با یکی از شرکت‌های فعال در زمینه کسب و کار نوین قراردادی را امضا کرده که اعضای اتحادیه را در آن شرکت عضو و تمام مشخصات آنها را در سایت بارگذاری می‌کند. وی افزود: سایت مزبور اقدامات خود را برای فعالیت اینترنتی اعضا معرفی‌شده از سوی اتحادیه انجام می‌دهد و بدین ترتیب اعضای ما نیز در آینده‌ای نزدیک به شکل گسترده به شبکه کسب و کار اینترنتی وصل می‌شوند. شاهرخی اظهار داشت: تخلفات بسیار زیادی در حوزه کسب و کارهای اینترنتی وجود دارد بنابراین خوب است که متولیان امر به اتحادیه‌ها اجازه دهند که قدرت اجرایی خود را بالا ببرند. وی افزود: کنترل سایت‌ها به دلیل گستردگی تنها توسط یک نهاد یا ارگان امکان‌پذیر نیست و لذا اگر به اتحادیه‌ها اجازه داده شود تا کسب و کارهای اینترنتی را تحت پوشش خود در آورند، می‌توان از تخلفات بسیار زیادی جلوگیری کرد. وی همچنین با انتقاد از اینکه فعالان کسب و کار در فضای مجازی بدون پرداخت عوارض، مالیات و اجاره‌بها تنها با یک تلفن و سایت به سودهای کلانی دست می‌یابند، گفت: این در حالی است که صنوف مختلف با پرداخت اجاره‌بها و مالیات‌های سنگین شرایط سختی را سپری می‌کنند. * ساختار راه‌اندازی کسب و کارهای اینترنتی در کشور ابتدایی است اکبر پازوکی رئیس اتحادیه فروشندگان و تولیدکنندگان لوازم خانگی تهران با اشاره به گسترش داد و ستد وکسب و کارهای نوین در فضای مجازی و لزوم آماده سازی بسترهای مورد نیاز در این فضا گفت: اتحادیه لوازم خانگی با پوشش طیف عظیمی از فعالان صنفی و مشتاقان عرضه کسب و کار آمادگی این را دارد تا در حوزه کسب و کار نوین در کنار فروشگاه‌های سطح شهر فعالیت کند. وی با اشاره به اینکه خلاءهای قانونی بسیار زیادی در این زمینه وجود دارد افزود: ساختار و مجوزهای قانونی برای راه‌اندازی کسب و کارهای اینترنتی و نوین در کشور در حال حاضر کاملا ابتدایی است در حالی که اگر قرار بر این است که در این حوزه‌ها فعالیت داشته باشیم باید زیرساخت‌های خوبی را فراهم سازیم، زیرساختی‌هایی که به اتحادیه‌ها مجوزهای قانونی برای فعالیت در این عرصه بدهد. رئیس اتحادیه فروشندگان و تولید کنندگان لوازم خانگی تهران تاکید کرد: لازمه ورود به تجارت و کسب و کارهای نوین، نیازمند هزینه‌های مرتبط آن است از جمله برنامه‌ریزی برای سایت و هزینه‌های جانبی که لازم است تا اتاق اصناف با حمایت از ما شرایطی را ایجاد کنند تا دولت کمک‌های مالی خود را در این جهت با پرداخت وام بلندمدت و کم سود به اتحادیه‌ها و صنوف مختلف انجام دهد. * فضای مجازی گریبان داد و ستد سنتی را گرفته است محمد هادی کمالیان رئیس اتحادیه فروشندگان فرش ماشینی و موکت تهران با اشاره به رونق و گستردگی روز به‌روز کسب و کار‌های نوین در فضای مجازی، گفت: در دنیای امروز، فعالیت در فضای مجازی به دلایل بسیاری از جمله انتشار ویروس کرونا شدت گرفته است، هر چند این فضا برای تبدیل شدن به شرایط امن برای معاملات نیازمند بسترهای لازم است اما در حال حاضر گریبان داد و ستد را گرفته است. وی افزود: عدم وجود قانون و قائده بزرگترین اشکالی است که به کسب و کارهای نوین امروزی می‌توان وارد کرد زیرا هنوز دولتمردان قانون بی نقصی برای اینکه تمامی جوانب این قبیل دادوستدها از لحاظ خریدار و فروشنده در آن پیش‌بینی‌شده باشد را تدوین نکرده‌اند. کمالیان اظهار داشت: بنابراین زمانی که این پدیده گسترده شود و بسیاری از افراد از آن زیان دیدند، تازه می‌خواهیم قانون آن را تعبیه و مورد بررسی و افراد ر ا ملزم به رعایت آن کنیم. اینجاست که بسیاری از حق و حقوقشان باید بگذرند و کسی هم پاسخگو نیست، پس لزوم و ضرورت ایجاد قوانین و دستورالعمل‌های اجرایی محکم و اصولی برای این نوع فعالیت‌ها از مهمترین بسترهای لازم است. کمالیان در ارتباط با میزان گسترش فعالیت مجازی در حوزه فعالیت صنف متبوع خود بیان داشت: این نوع کسب و کار فعلا در صنف فرش ماشینی به صورت گسترده نتوانسته جایگاه ویژه‌ای پیدا کند؛ چرا که فرش را نمی‌توان تنها در عکس و سایت انتخاب کرد و باید از نزدیک جنس و مواد آن توسط خریداری مورد بررسی قرار گیرد، هرچند با روندی که هر روز با سرعت در حال گسترش است می‌توان پیش‌بینی کرد که تمامی کالاها در آینده در فضای مجازی جایگاه بهتری برای فروش پیدا کنند. وی با ابراز تاسف از همه‌گیر شدن غیرمنطقی و غیراصولی کسب و کارها در فضای مجازی بیان داشت: روزانه سایت‌های مختلفی ایجاد می‌شود و هیچ‌گونه نظارتی بر آنها نیست. در چنین شرایطی اینکه فرد متضرر به کجا باید مراجعه کند و چگونه می‌تواند حق از دست رفته‌اش را بگیرد معلوم نیست. کمالیان افزود: روزانه شاهدیم که بسیاری از خریداران این سایت‌ها زیان می‌بینند و نمی‌دانند به کجا شکایت کنند و در برخی از موارد هم به اتحادیه‌ها مراجعه می‌کنند، اما اتحادیه نمی‌تواند به آنها رسیدگی کند، در حالیکه اگر نظارت کافی و متولی متعهدی وجود داشته باشد این اتفاقات بسیار کمتر می‌شود. انتهای پیام /
به گزارش خبرگزاری فارس از اصفهان، هفته هفدهم لیگ برتر والیبال امروز با ۶ دیدار پیگیری شد که تیم والیبال سپاهان اصفهان از ساعت ۱۴ به مصاف تیم شهرداری ورامین رفت و در پایان به پیروزی رسید. طلایی‌پوشان در دست اول بازی بهتری به نمایش گذاشتند و موفق شدند با نتیجه ۲۵ بر ۱۹ به پیروزی دست پیدا کنند؛ در دست دوم نیز سپاهان برتری خود را به شهرداری ورامین دیکته کرد و این دست را نیز با نتیجه ۲۵ بر ۱۹ پیروز شد. در دست سوم نیز طلایی‌پوشان با برتری در دفاع و حمله، امتیازات را جمع‌آوری کرده و با نتیجه ۲۵ بر ۱۷ برنده شدند تا در پایان این دیدار سپاهان با نتیجه ۳ بر صفر شهرداری ورامین را از پیش رو بردارد. شاگردان رحمان محمدی‌راد در سپاهان به دوازدهمین پیروزی خود در لیگ برتر دست پیدا کردند و به رده دوم جدول رده‌بندی صعود کردند؛ هشتمین شکست خود را متحمل شد و در رده هفتم جدول باقی ماند. انتهای پیام / ۶۳۰۹۰ / ن ۱۰
به گزارش گروه سیاسی خبرگزاری فارس، «حسین شریعتمداری» مدیرمسؤل روزنامه کیهان در برنامه «بدون توقف» در پاسخ به این سؤال که «چرا حصر صورت گرفت» گفت: مسئله حصر یک ارفاق و یک لطف بزرگی بوده که نظام به سران فتنه کرده و نظام صرفا از این جهت که می‌خواست به دلیل سوابقی که داشتند به آنها لطفی بکند آنها را در حصر نگه داشت و اگر غیر از این بود جرم آنها جرم بسیاری بسیار بزرگ و فساد فی الارض بود. وی همچنین در پاسخ به این سؤال که «با توجه به قانون مجازات اسلامی و اینکه صدور هر حکمی باید در حیطه دادگستری انجام شود، چرا در این مورد قانون زیرپا گذاشته شد، چه ارگان یا فردی دستور آن را داده و آیا شورای عالی امنیت ملی اجازه صدور این حکم را داشته» اظهار کرد: تصمیمات شورای عالی امنیت ملی در حکم قانون است، لذا در این مورد این شورا از دستگاه قضایی خواست تا فعلا اینها محاکمه نشوند، در حالیکه آنها دست به وطن‌فروشی زدند، مستنداتش هم هست، خیانت کردند، فقط خون یکی از افرادی که ریخته شده کافی است که آنها را اعدام کنند، آنها آمدند در اوج اقتدار نظام به جمهوریت نطام حمله کردند آرای مردم را زیر سؤال بردند و مملکت را به آشوب کشیدند. این تحلیلگر سیاسی در ادامه یادآور شد: خواسته‌هایی که الان توده مردم دارند خیلی بالاتر از حصر است، من فقط می‌دانم که به آنها لطف کردند و جرم‌شان خیلی بالاتر است، چرا لطف کردند؟ نمی‌دانم. مهم نیست که دستور را چه کسی یا چه ارگانی داده، به هرحال شورای عالی امنیت ملی تصمیماتی می‌تواند بگیرد که در روال عادی وجود ندارد، اگر غیر از این باشد اصلا نیازی به شورای عالی امنیت ملی نیست، مطمئن باشید آنهایی هم که دم از حصر می‌زنند مطمئن باشید که خیلی راضی به برداشتن حصر نیستند. مدیرمسؤل روزنامه کیهان در پاسخ به این سؤال که «کسانی که صحبت از رفع حصر می‌کنند با وجود اینکه از لحاظ آراء در شورای عالی امنیت ملی این توان را دارند تا رفع حصر کنند چرا اقدامی انجام ندادند» تصریح کرد: لازمه پاسخگویی به این سؤال این است که ما در ضمیر آنها باشیم، من نمی‌دانم که آنها چه فکری می‌کنند اما آنقدر می‌دانم که بعضی از آنها که خیلی هم از رفع حصر صحبت می‌کنند خیلی هم موافق رفع حصر نیستند چون موقعیت خودشان را در مناقشه و خطر می‌بینند، البته الان هم خیلی دیگر از رفع حصر حرفی نمی‌زنند چون دیگر موضوعیتی ندارد، حالا باید چند ماه دیگر و قبل از انتخابات هم دوباره نگاه کنند ببینند مردم چه می‌خواهند تا روی آن مانور دهند؟ الان بیشتر مشکلات مردم به مسائل اقتصادی برمی‌گردد و آنها هم به دنبال این هستند. شریعتمداری در ادامه با تأکید بر اینکه حماسه ۹ دی یکی از الطاف خداوند بود، عنوان کرد: اولا اینکه ۹ دی نظام را واکسینه کرد و برکات زیادی داشت، چون دشمن کار را تمام‌شده فرض می‌کرد همه نیروی خودش را بیرون ریخت، در حالیکه شناسایی این نیروها خیلی هزینه داشت با این روش خیلی راحت شناخته شدند، دیگر اینکه باعث شد بار دیگر موازین حضرت امام (ره) برای نسل‌های سوم و چهارم بازگو شود، از طرف دیگر نشان‌دهنده این بود که نظام از استواری و استحکام خاصی برخوردار است. مهم این است که ماجرای فتنه و ۹ دی را بایگانی نکنیم چون عواملش هنوز در میدان هستند و حتی یک عده از همان‌هایی که خواستار تحریم شدند الان مسؤلیت دارند. این کارشناس سیاسی در پاسخ به این سؤال که «آیا شما مصونیت قانونی و قضایی دارید» گفت: من هیچ مصونیتی ندارم، من بیشتر از همه مطبوعاتی‌ها به دادگاه احضار شدم و بیشتر از همه آنها در دادگاه بودم، همین الان هم حدود ۵۰ شکایت از ما وجود دارد، موضوع این است که وقتی به دادگاه می‌رویم اسنادمان را ارائه می‌کنیم و همه حرف‌مان هم به دیگران این است شما بیائید نگاه کنید کجای مطلبی که نوشتیم غلط بوده است. وی در پایان در پاسخ به این سؤال که «اگر روزنامه دیگری هم جای شما باشد می‌تواند از خودش دفاع کند و دفاعش مورد قبول واقع می‌شود» گفت: بله، بارها شده که خیلی از آنها هیچ محکومیتی نگرفتند و آنها که گرفتند قطعا جرمی مرتکب شده‌اند، مثلا شهرداری دوران اصلاحات ۱۲۰ شکایت از ما کرده بود که به یکی از وکلای آنها گفتم اقلا به ما می‌سپردید چند شکایت به درد بخور برایتان درآوریم، خود اصلاح‌طلبان می‌گویند ما کیهان را تی می‌کشیم، نمی‌خواهم بگویم معصوم هستیم اما اگر کسی نسبت به این شکایات حرفی دارد بیاید متن شکایت و دفاعایت را ببیند اتفاقا ما هر دو آنها را هم در روزنامه منتشر می‌کنیم. انتهای پیام /
به گزارش خبرگزاری فارس از ارومیه، نخستین نماز جمعه ارومیه بعد از ۱۰ ماه پس از شیوع ویروس کرونا به امامت حجت‌الاسلام سید مهدی قریشی و با حضور پرشور مردم و مسئولان و با رعایت پروتکل‌های بهداشتی در مصلای امام خمینی (ره) این شهرستان برگزار شد. نماینده ولی‌فقیه در آذربایجان‌غربی با اشاره به فرارسیدن سالروز شهادت حاج قاسم سلیمانی، اظهار داشت: وصیت‌نامه سردار شهید سپهبد حاج قاسم سلیمانی باید به درستی در سطح جامعه و در بین جوانان تبیین و تشریح شود. وی افزود: سردار سلیمانی در وصیت‌نامه خود توصیه کرد که قدر رهبری را بدانید زیرا اطاعت از ایشان از شئون عاقبت بخیری است که باید همه ما ملتزم به این وصیت این شهید والامقام باشیم. امام جمعه ارومیه با اشاره به سالگرد حماسه ۹ دی، اعلام کرد: در این حماسه بزرگ، مردم با بصیرت در مقابل فتنه قیام و فتنه را خاموش کردند که این امر نشانه دشمن شناسی و بصیرت مثال زدنی مردم ایران است. قریشی با اشاره به جانفشانی مدافعان سلامت طی ماه‌های گذشته و موفقیت متخصصان ایرانی در تولید واکسن کووید ۱۹، ادامه داد: تلاش مدافعان سلامت و تولید واکسن ایرانی افتخار بزرگی است که به رخ دنیا کشیده شد. انتهای پیام / و
به گزارش خبرنگار خبرگزاری فارس، قرار است اردوهای تیم‌های ملی به جهت شرکت در مسابقات انتخاب پارااسکی آلپاین، اسنوبرد و صحرانورد برای کسب سهمیه پارالمپیک زمستانی ۲۰۲۲ در کشور چین از ۲۰ دی‌ماه تا ۱۵ بهمن‌ماه برگزار شود. بر همین اساس اردو تدارکاتی پارااسکی اسنوبرد در مرحله اول متصل به مسابقات بین‌المللی پارااسکی اسنوبرد از ۲۰ تا ۲۶ دی‌ماه در پیست بین‌المللی اسکی دیزین برگزار می‌شود. مسابقات پارااسکی اسنوبرد در رشته بنک اسلالوم روزهای ۲۳ و ۲۴ دی‌ماه با حضور ناظر فنی فدراسیون جهانی اسکی برگزار خواهد شد. حسین سولقانی و صدیقه روزبه از استان البرز، پوریا خلیل‌تاش، فرهاد الوندی، محمدجز پورمحمد، مهرداد مهدی‌زاده‌دهکردی و نسیم حسن‌وند از استان تهران (ورزشکاران اسنوبرد) سیدمصیب صید سرمربی و مهدی سولقانی مربی مردان و سیدالهه حسینی به عنوان مربی بانوان، جز نفرات دعوت‌شده به اردو هستند. اردوی تدارکاتی پارااسکی آلپاین هم متصل به مسابقات بین‌المللی پارااسکی ۴ تا ۱۰ بهمن‌ماه در پیست بین‌المللی اسکی دیزین برپا می‌شود. مسابقات پارااسکی آلپاین در دو رشته مارپیچ بزرگ و کوچک طی روزهای ۷ و ۸ بهمن‌ماه با حضور ناظر فنی فدراسیون جهانی اسکی برگزار خواهد شد. سیداحمد جعفری و جواد سولقانی از استان البرز، غلامرضا پناهی از استان زنجان، امیر رضا رضوی عرب از استان آذربایجان شرقی و علی رحیمی از استان فارس (ورزشکاران آلپاین)، صادق کلهر سرمربی و امید تیر به عنوان مربی در اردو حضور خواهند داشت. اردوی تدارکاتی رشته صحرانوردی ۸ تا ۱۲ بهمن‌ماه در پیست بین‌المللی امامزاده هاشم آبعلی تشکیل می‌شود. مسابقات بین‌المللی پارااسکی صحرانوردی در رشته ۱۲۰۰ متر سرعتی آقایان و بانوان و ۱۰ کیلومتر پاتیناژ و کلاسیک آقایان و ۷ و نیم کیلومتر پاتیناژ و کلاسیک بانوان ۱۳ تا ۱۵ بهمن‌ماه با حضور ناظر فنی فدراسیون جهانی اسکی برگزار می‌شود. ابوالفضل خطیبی از استان مازندران، پیمان صالحی، مرتضی محمدی، امیر سهرابی، علی محمدی و الهه قلی فلاح ورزشکار کم‌بینا از استان زنجان و مرجان فیاضی ورزشکار کم‌بینا استان تهران (ورزشکاران صحرانوردی) و احمد کاویان سرمربی، محمد دلیران مربی و فرزانه رضاسلطانی مربی بانوان، نفرات اردونشین خواهند بود. انتهای پیام /
به گزارش خبرگزاری فارس از کرمان، سردار حسین معروفی ظهر امروز در حاشیه توزیع کمک‌های مومنانه در جمع خبرنگاران اظهار داشت: در هفته مقاومت در استان کرمان برنامه‌های متنوعی با رعایت پروتکل‌های سختگیرانه بهداشتی پیش‌بینی‌شده است. فرمانده سپاه ثارالله استان کرمان عنوان کرد: همه برنامه‌ها در حوزه مردم‌یاری در زمینه‌های اجتماعی، عمرانی، کمک‌های مومنانه، نذر خون و جهیزیه انجام می‌شود. معروفی با اشاره به اینکه قرارگاه خدمات اجتماعی از یک سال قبل در حوزه ویروس منحوس کرونا در استان راه‌اندازی شده است، گفت: کمک‌های امروز در قالب قرارگاه اجتماعی برای افرادی که از قبل شناسایی شده‌اند، است. فرمانده سپاه ثارالله استان کرمان بیان داشت: کمک‌های مومنانه این مرحله ویژه سالگرد سیدالشهدای مقاومت حاج‌قاسم سلیمانی و در قالب طرح شهید سلیمانی توزیع می‌شود. معروفی افزود: ۲۴ هزار بسته معیشتی با ارزش ریالی هر بسته تقریبا ۳۵۰ هزار تومان و جمع کل ۸ میلیارد و ۴۰۰ میلیون تومان که شامل برنج، ماکارونی، روغن مایع، رب گوجه‌فرنگی و حبوبات است. وی عنوان کرد: رده‌هایی که در این ۲۴ هزار بسته معیشتی با سپاه همکاری دارند؛ ستاد اجرایی فرمان حضرت امام، آستان قدس رضوی، سازمان تبلیغات، سپاه پاسداران، سازمان اوقاف و امور خیریه هستند. معروفی با اشاره به اینکه این پایان کار قرارگاه خدمات اجتماعی ما نیست، تاکید کرد: تا زمانی که ما درگیر ویروس منحوس کرونا باشیم، ادامه دارد. وی خاطرنشان کرد: رزمایش کمک‌های مومنانه تا پایان سال در مراحلی از جمله دهه فجر و روز پاسدار برگزار می‌شود. انتهای پیام / ۸۰۰۱۸ / ب / و
به گزارش خبرگزاری فارس، علیرضا حقیقت درباره آخرین وضعیت جسمانی بازیکنان پرسپولیس پس از دیدار با ذوب‌آهن اظهار داشت: خوشبختانه بازیکنان تیم از نظر پزشکی در شرایط خوبی قرار دارند. محمد انصاری هم که کارت بازی خود را گرفت. بعد از بازی با ذوب‌آهن هم با مساله خاصی روبرو نشدیم. پزشک تیم پرسپولیس درباره آخرین وضعیت قاسم عبدالصمدی، عضو قدیمی و تدارکات سرخ پوشان افزود: عمل جراحی وی به خوبی پیش رفت و در حال حاضر در بخش مراقبت ویژه است و قرار است روز شنبه به بخش عادی منتقل شود. افشین پیروانی مرتب پیگیر مسایل آقا قاسم است. در کادر پزشکی هم وضعیت او را دنبال می‌کنیم و تحت نظر داریم. انتهای پیام /
به گزارش خبرگزاری فارس، نشریه «مارکا» اسپانیا در گزارشی به معرفی یک تیم منتخب از ستارگان فوتبال دنیا پرداخت که قراردادشان با باشگاه‌های خود در تابستان ۲۰۲۱ به پایان می‌رسد. تیم منتخب ستارگانی که در تابستان ۲۰۲۱ بازیکن آزاد می‌شوند به شرح زیر است: دروازه‌بان: دوناروما (میلان) مدافعان: برنات (پاری سن ژرمن)، آلبا (بایرن‌مونیخ)، سرخیو راموس و لوکاس واسکس (رئال مادرید) هافبک‌ها: اوزیل (آرسنال)، واینالدوم (لیورپول)، دراکسلر (پاری سن ژرمن) و دی ماریا (پاری سن ژرمن) مهاجمان: آگوئرو (سیتی) و مسی (بارسلونا) انتهای پیام /
به گزارش خبرنگار ورزشی خبرگزاری فارس، هفته هشتم لیگ برتر بسکتبال بانوان در گروه B امروز با برگزاری ۲ دیدار پیگیری شد. در آخرین بازی امروز تیم‌های شورای شهر و شهرداری قزوین و بانوان شهر گرگان مقابل هم قرار گرفتند. نماینده قزوین که در این دوره از رقابت‌ها فقط یک باخت را در کارنامه خود ثبت کرده موفق شد حریفش را شکست دهد. شورای شهر و شهرداری قزوین در دیدار هفته هشتم با نتیجه ۶۶ بر ۵۰ بانوان شهر گرگان را شکست داد. آقازادگان از تیم قزوین با ۳۱ امتیاز، امتیاز آورترین بازیکن میدان شد. در بازی نخست تیم‌های مولتی کافه مشهد و سپهرداد تهران به مصاف هم رفتند. سپهرداد بازی این هفته را با نتیجه ۸۳ بر ۵۳ واگذار کرد تا باخت دیگری را در کارنامه ثبت کند. تیم بسکتبال بانوان پالایش نفت آبادان به دلیل ۵ بازیکن کرونایی این هفته در مسابقات لیگ شرکت نکرد. انتهای پیام /
به گزارش خبرگزاری فارس از مشهد به نقل از آستان نیوز، حجت‌الاسلام‌والمسلمین احمد مروی در بیاناتی به مناسبت نخستین سالگرد شهادت سردار حاج قاسم سلیمانی با اشاره به آیه ۲۳ سوره احزاب که در آن خداوند می‌فرماید «من المؤمنین رجال صدقوا ما عاهدوا الله علیه فمنهم من قضی نحبه ومنهم من ینتظر وما بدلوا تبدیلا»؛ اظهار کرد: پیام این آیه شریفه این است که اگر صادقانه پیمانی با خداوند بسته شود، پیروزی و موفقیت قطعی بوده و این وعده الهی است، شهید سلیمانی یکی از مصادیق «رجال صدقوا ما عاهدوا الله علیه» بود، او با خدا پیمان بست که از جریان حق و مظلومین در برابر مستکبرین دفاع کند و به نصرت الهی موفق شد. تولیت آستان قدس رضوی با بیان اینکه شهید سلیمانی نه‌تنها سند بیداری ملت‌های منطقه، بلکه مظلومین جهان است؛ تصریح کرد: همان‌گونه که بنی‌امیه فکر می‌کرد با شهادت امام حسین (ع) جریان اسلام حقیقی و ناب از بین خواهد رفت، امروز نیز امویان دوران که در رأس آن‌ها آمریکا و سپس قارون‌های خبیث منطقه هستند، فکر می‌کردند با شهادت سردار سلیمانی نام او از بین می‌رود، اما روز به‌روز نام شهید سلیمانی در کشورهای منطقه و در میان مظلومین و ستمدیدگان عالم درخشنده‌تر و پرفروغ‌تر خواهد شد، زیرا او شاگرد و پیرو مکتب اباعبدالله (ع) بود. شهید سلیمانی، نماد جهانی مبارزه با استکبار حجت‌الاسلام والمسلمین مروی با اشاره به شکست نظامی داعش و حامیان آن از جبهه مقاومت، بیان کرد: داعش را نباید تنها یک گروه تروریستی وحشی دید، داعش از عقبه‌ای بسیار قدرتمند، وسیع و گسترده چه از لحاظ مالی و چه لجستیک و تبلیغاتی برخوردار بود، از حیث مالی پول‎های نفت قارون‌های منطقه و از حیث نظامی و تبلیغاتی، آمریکا و صهیونیسم حامی آن بودند؛ اما با مدیریت رهبر معظم انقلاب و عملیات اجرایی شهید سلیمانی و با وجود برخورداری از امکانات بسیار معمولی، جبهه مقاومت پیروز شد و این همان وعده الهی برای نصرت جریان حق است. وی شهید سلیمانی را نماد جهانی مبارزه با آمریکا و استکبار خواند و تصریح کرد: اگر به تاریخ معاصر نگاهی بیندازیم اشخاصی همانند فیدل کاسترو و دیگران را می‌توانیم مشاهده کنیم که به‌عنوان نماد مبارزه با آمریکا مطرح شدند، اما جایگاه و شخصیت شهید سلیمانی تمام آن‌ها را تحت شعاع خود قرار داده است، آن‌ها تنها در یک محدوده و یک منطقه مبارزه می‌کردند، اما شهید سلیمانی مبارزه با ستمگران و استکبار را به وسعت همه کشورها امتداد داد و تنها معطوف به ایران نبود. تولیت آستان قدس رضوی اضافه کرد: همان‌گونه که رهبر معظم انقلاب فرمودند «شهید سلیمانی یک مکتب است»؛ شهید سلیمانی را نباید تنها به‌عنوان یک شخصیت و فرمانده موفق نظامی نگریست، او یک مکتب، یک تفکر ماندگار و یک کلاس درس است؛ او فراتر از یک فرمانده مقتدر نظامی بود، شهید سلیمانی نماد مبارزه با استکبار جهانی است و این امر با خون او ثبت شد. ویژگی‌های ممتاز سردار مقاومت تولیت آستان قدس رضوی در ادامه به تبیین برخی ویژگی‌های ممتاز این سردار مقاومت پرداخت و «اخلاص»، «ولایتمداری»، «خستگی‌ناپذیری»، «جذب حداکثری»، «برخورداری از شخصیت چندوجهی»، «انقلابی‌گری به دور از بازی‌های جناحی» و «پایبندی به اخلاق و حدود شرعی» را از جمله ویژگی‌های بارز شهید سلیمانی برشمرد. حجت‌الاسلام والمسلمین مروی بیان کرد: اخلاص ریشه موفقیت‌ها و نفوذ آن شهید والامقام در قلوب آحاد مردم بود. با وجود حضور کم‌رنگ شهید سلیمانی در رسانه‌ها و سخنرانی‌های اندک ایشان و تبلیغات گسترده و سوء جریان رسانه‌ای استکبار علیه جبهه مقاومت، شهید سلیمانی در قلوب مردم نفوذ داشت و تشییع میلیونی و فراموش‌نشدنی این شهید گرامی برای بسیاری قابل پیش‌بینی نبود. وی دومین ویژگی ممتاز شهید سلیمانی را ولایتمداری دانست و ادامه داد: ولایتمداری از رموز موفقیت شهید سلیمانی است؛ اگرچه این شهید والامقام خود انسانی صاحب‌نظر، ایده پرداز و تئوریسین برجسته به‌ویژه در مسائل نظامی بود، اما همواره مطیع محض فرامین رهبر معظم انقلاب بود و در مسیر ولایت حرکت می‌کرد. ایمان قوی شهید سلیمانی رمز خستگی‌ناپذیری ایشان بود؛ خداوند قدرت و توانی به او داده بود که در تمام عرصه‌های مبارزه با استکبار فعالانه حضور داشت. شهید سلیمانی، مصداق جذب حداکثری تولیت آستان قدس رضوی با اشاره به تأکیدات رهبری معظم انقلاب در خصوص «جذب حداکثری و دفع حداقلی» شهید سلیمانی را یکی از مصادیق اجرای این فرمایش رهبری انقلاب دانست و عنوان کرد: نگاه شهید سلیمانی به جوانان و نسل جدید و آن‌هایی که به‌ظاهر هنجارهای اجتماعی و دینی را رعایت نمی‌کنند، نگاهی توأم با مهربانی، رأفت و پدرانه بود؛ نوع ادبیاتی که در خصوص این افراد به کار می‌برد قابل‌توجه است، تعابیری همچون «این‌ها فرزندان ما هستند»، «برادران و خواهران ما هستند» که این شهید والامقام به کار می‌برد همان توصیه رهبر انقلاب بر جذب حداکثری بوده و ادبیاتی است که رهبری معظم وارد ادبیات ما کردند. وی خاطرنشان کرد: شهید سلیمانی از «شخصیتی چندوجهی» برخوردار بود. این شهید والامقام در میدان مبارزه با اشقیا و مستکبران در اوج صلابت و اقتدار بود و آنگاه‌که با خانواده شهیدی دیدار می‌کرد، در اوج مهربانی دست عطوفت بر سر فرزندان شهدا می‌کشید و آنگاه‌که سیل در ایران می‌آمد به کمک آسیب دیدگان از سیل می‌رفت. حجت‌الاسلام‌والمسلمین مروی روحیه تواضع و مردم‌داری را در شهید سلیمانی بسیار برجسته خواند و افزود: شهید سلیمانی با همه عظمت نظامی‎گری که داشت، در برخورد با مردم و ضعفا از جهات احساسی و عاطفی بسیار بالایی برخوردار بود، با تمام عظمتی که داشت اما هیچ‌گاه شأنی برای خود قائل نبود و ذره‌ای تکبر در وجودش نداشت، هر زمان سخن از شهدا نقل می‌کرد با تمام آن قدرت نظامی، اشک‌هایش جاری می‌شد. تولیت آستان قدس رضوی با بیان اینکه شهید سلیمانی یک سیاستمدار انقلابی پایبند به اصول امام و رهبری بود، گفت: این شهید والامقام یک انقلابی حقیقی و سیاستمدار برجسته بود، اما اهل جناح و حزب نبود، شهید سلیمانی بسیار بزرگ‌تر و فراتر از جناح‌ها و احزاب بود؛ او تنها در جریان انقلاب قرار داشت و این امر وسعت دید، حریت و آزادگی او را نشان می‌دهد. خادم ممتاز امام رضا (ع) تولیت آستان قدس رضوی بیات کرد: شهید سلیمانی هیچ‌گاه حتی آن زمان که در میدان مبارزه با اشقیا و مستکبران بود، از حدود اخلاق و شرع عدول نمی‌کرد و حتی در میدان مبارزه همواره حدود شرعی و اخلاق اسلامی را رعایت می‌کرد. حجت‌الاسلام‌والمسلمین مروی اظهار کرد: شهید سلیمانی یک خادم ممتاز حضرت رضا (ع) بود که نشان داد خادمی حضرت تنها محدود به جغرافیای حرم مطهر نیست؛ این شهید والامقام حتی آن زمان که در سوریه بود خادمی امام رضا (ع) را می‌کرد. ما حضور شهید سلیمانی در سوریه و لبنان و مبارزه با داعش، ظالمان و متکبران و دفاع ایشان از مظلومان را تجلی خادمی ایشان می‌دانیم؛ بنابراین، با شهادت شهید سلیمانی به نشانه عزا، پرچم گنبد حرم حضرت رضا (ع) به رنگ سیاه درآمد. انتهای پیام / ۷۰۰۳۱
به گزارش خبرگزاری فارس از مازندران، پرویز فتاح رئیس بنیاد مستضعفان بعدازظهر امروز در بازدید از منطقه دوم آزاد راه تهران شمال اظهار کرد: شدت فعالیت‌های عمرانی در منطقه ۲ و فعالیت ۲۴ ساعته در آن نشان‌دهنده این است مسیر سردار سلیمانی ادامه دارد. وی با بیان اینکه مسیر شهید سلیمانی امنیت و رفاه حال مردم بوده و این مسیر ادامه خواهد داشت، تصریح کرد: تمام مراحل پروژه بر اساس زمان‌بندی در حال انجام در تمام ۲۲ کیلومتر شاهد کارگاه هستیم. فتاح با اعلام اینکه بیش از ۸۰۰ دستگاه و ماشین‌آلات در این مسیر مستقر بوده و بیش از ۲ هزار نفر در منطقه ۲ فعالیت دارند، اضافه کرد: دولت به تعهدات خودش انجام داده و بنیاد هم سرمایه‌گذاری کرده و دولت و بنیاد با هم هماهنگ‌هستند تا قطعه دوم تا پایان دولت به بهره‌برداری برسد. وی با اشاره به اینکه آقای نوبخت قول دادند روز شنبه تخصیص اعتبار را انجام دهند و بنیاد نیز سیمان و مصالح مورد نیاز را تامین می‌کند، خاطرنشان کرد: تمام نیروهای فعال در این پروژه ایرانی هستند و هم از نیروی انسانی و هم تمام آنچه خریداری می‌شود از تولیدات ایرانی است و تمام نکات فنی بر اساس استانداردهای جهانی در آن رعایت شده است. رئیس بنیاد مستضعفان افزود: تونل البرز بزرگترین تونل آزاد راه تهران شمال است که در منطقه دو بوده و ۶ هزار و ۴۰۰ متر طول دارد و سقف تونل از آهن پیش‌ساخته است که برای اولین‌بار در ایران مورد استفاده می‌گیرد. وی با تاکید بر اینکه در اجرای کار تعطیلی در کار نداریم و ۲۴ ساعته فعالیت عمرانی در منطقه دو در حال انجام است، اضافه کرد: بیش از ۹۰ درصد منطقه دو از تونل و پل است و در شرایط تحریمی کار منطقه دو با تمام‌توان در حال انجام است. فتاح گفت: استقبال مردم از منطقه یک انگیزه مارا بیشتر کرده و این موجب شد تا با توان بیشتر کار منطقه دو را جلوتر ببریم. خیرالله خادمی معاون وزیر راه و شهرسازی نیز اظهار کرد: باند غربی مسیر منطقه ۲ باند رفت از تونل شرقی به جاده چالوس اتصال می‌یابد. وی با بیان اینکه بیش از ۹۰ درصد منطقه تونل و پل بوده و منابع مالی آن نیز تخصیص‌یافته است، افزود: ۹۰ درصد منطقه دو آزاد راه تهران‌شمال به صورت تونل و پل است. انتهای پیام / ۳۱۴۱ / ج / ق
محمد نصرتی در گفت و گو با خبرنگار ورزشی خبرگزاری فارس، درباره توقف تیم فوتبال پرسپولیس مقابل ذوب‌آهن در دیدار معوقه هفته ششم لیگ برتر اظهار داشت: پرسپولیس بازی را خیلی خوب شروع کرد و در زمان مناسبی هم به گل رسید. حتی می‌توانست در همان نیمه با به ثمر رساندن یکی دو گل دیگر کار را تمام کند اما این اتفاق نیفتاد. در نیمه دوم ورق با تدابیر رحمان رضایی برگشت و ذوب‌آهن کاملا مسلط بود. با توجه به حفظ توپ و مالکیت خود می‌توانست به پیروزی هم برسد اما در نهایت بازی مساوی تمام شد. وی افزود: میلاد جهانی در این مسابقه مثل همیشه عملکرد خوبی داشت و کادرفنی ذوب‌آهن با به زمین فرستادن حسین شنانی و ایوان مارکوویچ قدرت خط حمله و جناحین خود را بالاتر برد. حتی در دقایق اضافی بازی در یک ضدحمله موقعیت چهار به دو نصیب این تیم شد که با تعلل عرفان پور افراز از دست رفت. به هرحال در فوتبال اگر از موقعیت استفاده نکنید به مشکل می‌خورید و برای پرسپولیس هم این اتفاق رخ داد. مدافع اسبق پرسپولیس با اشاره به عملکرد مهاجمان این تیم عنوان کرد: به نظر من عملکرد مهدی عبدی خوب بوده و کسی توقع نداشت وی خود را به مهاجم اول پرسپولیس تبدیل کند. باید به این بازیکن فرصت داد اما آرمان رمضانی تاکنون نتوانسته انتظارها را برآورده کند. البته باید به این مهاجم هم مثل عبدی بیشتر فرصت و اعتماد به نفس داد تا بیشتر بتواند به پرسپولیس کمک کند. نصرتی درباره دلیل عقب‌نشینی تیم پرسپولیس در نیمه دوم گفت: شاید بازیکنان پرسپولیس می‌خواستند همان یک گل را حفظ کنند اما انرژی موجود در تیم ذوب‌آهن به ویژه نفرات جایگزین آن سبب شد رو به جلو حرکت کنند. انگیزه تیم رحمان رضایی برای دیدار با نایب‌قهرمان آسیا خیلی بالا بود و همین امر کمک کرد بازی را برگردانند. اگر در ضد حملات شان دقت می‌کردند می‌توانستند برنده شوند. وی درباره اینکه به نظر می‌رسد پرسپولیس پس از جدایی بشار رسن در بحث حفظ مالکیت و انتقال توپ با مشکل مواجه شده است، عنوان کرد: درباره جدایی بشار باید بگویم واقعا حیف شد که مدیریت قبلی و اعضای هیأت مدیره پرسپولیس با عملکرد ضعیف شرایطی را به وجود آوردند که این بازیکن به راحتی جدا شود اما تیم پرسپولیس در قالبی تاکتیکی جا افتاده و مطمئنا یحیی گل محمدی و دستیارانش به زودی جای خالی بشار را پر می‌کنند. بازیکن اسبق پرسپولیس تصریح کرد: با این وجود موضوعی که در بازی روز گذشته خیلی به چشم آمد انگیزه مضاعف تیم ذوب‌آهن بود و شاید بازیکنان پرسپولیس با از دست دادن قهرمانی آسیا آن انگیزه لازم را نداشته باشند. سطح این مسابقات، امکانات و توجه به آن از لیگ ایران ایران بیشتر است و برنده نشدن مقابل اولسان و کسب جام در مجموعه پرسپولیس دلسردی ایجاد کرده است. بعد از بازی با تیم کره‌ای هم گفتم اگر جای گل محمدی بودم برای چند دیدار از نفرات جوانی استفاده می‌کردم که کمتر بازی کرده‌اند. البته این تصمیم من است و با توجه به محدودیت بازیکنان باکیفیت هم کار یحیی را سخت می‌کند. نصرتی درباره تاثیر اخراج سعید آقایی در به تساوی کشیده شدن نتیجه این مسابقه گفت: قطعا باید بازیکنان باتجربه‌ای مثل سید جلال، کنعانی زادگان و لک پس از این اتفاق بازیخوانی می‌کردند تا با اخراج آقایی چنین اتفاقی رخ ندهد و تیم با خالی شدن دفاع چپ خود بلافاصله گل دریافت نکند. البته من در صحنه اخراج سعید بزرگ‌نمایی حامد لک را خیلی موثر می‌دانم. در آن لحظه عبدالله حسینی به دروازه‌بان پرسپولیس برخورد نکرد و وقتی حامد به آن حالت به خود پیچید، آقایی با بازیکن حریف وارد درگیری شد. «یک شب قبل برگزاری دیدار پرسپولیس و ذوب‌آهن رامین رضائیان در لایو اینستاگرامی اش از علاقه خود برای بازگشت به پرسپولیس با وجود شرایط قراردادی خود با تیم الدحیل توضیحاتی ارائه داد و علیرضا بیرانوند هم کامنتی را در این لایو منتشر کرد. پس از توقف پرسپولیس مباحث زیادی درباره تاثیر این موضوع در تساوی با ذوب‌آهن مطرح شد» وی درباره این امر توضیح داد: لایو رامین کوچک‌ترین تاثیری روی بازی روز گذشته پرسپولیس نداشت و نباید این موضوع را به تساوی با ذوب‌آهن ربط داد. مدافع اسبق سرخ پوشان ادامه داد: البته من حرکت رضائیان را هم حرفه‌ای نمی‌دانم زیرا دلیلی ندارد یک بازیکن در این سطح وقتی با باشگاهی فوق‌العاده حرفه‌ای مثل الدحیل قطر قرارداد دارد از ابراز تمایل خود برای بازگشت به پرسپولیس صحبت کند، این کارها خوب نیست. رضائیان باید با تمام تعهد برای الدحیل تلاش کند و به تصمیم این باشگاه برای حضور قرضی‌اش در یک تیم دیگر قطری احترام بگذارد. در نهایت هر وقت قراردادش با الدحیل تمام شد، می‌تواند روی بازگشت به پرسپولیس آن هم در صورت تشخیص و درخواست کادرفنی این تیم تمرکز کند. نصرتی تصریح کرد: پرسپولیس تیم کاملی است و با به وجود آمدن انگیزه و تدابیر کادرفنی‌اش به سرعت به همان حالت قبلی خود باز می‌گردد. قطعا هم این انگیزه با توجه به حمایت هواداران به دست می‌آید. جدول رقابت‌ها هم نزدیک است و می‌تواند با برتری در دیدارهای عقب افتاده‌اش بار دیگر به صدر و جمع مدعیان بازگردد. انتهای پیام /
به گزارش خبرگزاری فارس از اردبیل، حسن نوری ظهر امروز در مرحله سوم رزمایش کمک مومنانه شهرستان پارس‌آباد اظهار کرد: پس از شیوع ویروس کرونا در استان اردبیل و شهرستان پارس‌آباد، سپاه و بسیجیان شهرستان پارس‌آباد نیز همگام با سایر بسیجیان استان وارد عرصه خدمت‌رسانی به مردم شده و در قالب ۸۹ پایگاه مقاومت و ۷۲۰ تیم، ماموریت خود انجام دادند. وی افزود: در این طرح با رعایت پروتکل‌های بهداشتی، اقداماتی در راستای رهگیری و بیماریابی بیماران کرونایی انجام گرفت و برای اجرای آن ۵ کمیته در قالب ۳ کمیته بهداشت و درمان و ۲ کمیته عملیات و حمایتی تشکیل شد و در کنار آن ۱۴ تیم برای نظارت بر بازار و رعایت پروتکل‌های بهداشتی در سطح شهرستان تشکیل یافته و ماموریت خود را در این راستا انجام دادند. فرمانده ناحیه مقاومت بسیج سپاه شهرستان پارس‌آباد عنوان کرد: این تیم‌های نظارتی در ۴۳ نقطه شهری و ۳۷ منطقه روستایی اقدام به فعالیت کرده و علاوه برآن اکیپ پزشکی سپاه استان اردبیل به مدت ۱۳ روز در شهرستان پارس‌آباد استقرار یافته و در این مدت ۲ هزار و ۸۰۰ نفر از مردم شهرستان پارس‌آباد معاینه و تعداد ۸۷۷ تست کرونایی نیز توسط بسیج پزشکی و این اکیپ انجام یافت که از این تعداد تست کرونای ۱۱۱ نفر مثبت اعلام شد. نوری تصریح کرد: پس از شناسایی این بیماران، بسیجیان وارد عمل شده و اقدام به ضدعفونی محل سکونت این افراد، آموزش و آگاهی بخشی به سایر اعضای خانواده و توزیع بسته‌های معیشتی به ارزش ۵۰۰ هزار تومان در بین اعضای خانواده این بیماران کردند. وی ادامه داد: از ابتدای سال‌جاری با کمک خیرین شهرستان پارس‌آباد، تعداد ۲ هزار و ۷۰۰ بسته معیشتی به ارزش بیش از ۶ میلیارد تومان در بین اقشار کم‌درآمد و نیازمندان این شهرستان توزیع‌شده و در کنار آن شهرستان پارس‌آباد جزو اولین شهرستان‌هایی بود که اقدام به راه‌اندازی کارگاه تولید ماسک کرد و روزانه ۱۰ هزار ماسک در این کارگاه تولید می‌شد. فرمانده ناحیه مقاومت بسیج سپاه شهرستان پارس‌آباد تشریح کرد: علاوه بر کمک‌های مومنانه در روزهای کرونایی با کمک و یاری خیرین محترم، ۵ زندانی غیرعمد با مبلغی بالغ بر ۶۱ میلیون تومان از زندان رهایی یافتند و در بخش نذر خون نیز ۲۰۳ نفر از بسیجیان اقدام به اهدای خون کردند. وی گفت: در کنار آن امروز با همت یکی از خانواده‌های محترم پارس‌آبادی مبلغی بالغ بر ۱۰۰ میلیون تومان برای خرید تعداد ۷۵ دستگاه تبلت و توزیع آن در بین دانش‌آموزان نیازمند این شهرستان اهدا شده است. انتهای پیام / ۳۴۶۳ /
به گزارش خبرگزاری فارس از کرمان، مهدی شفیعی اظهار داشت: آمار فعلی بیماران قطعی کرونا در بیمارستان‌های استان کرمان ۲۱۶ نفر است که در حوزه دانشگاه علوم پزشکی کرمان ۱۴۳ نفر، حوزه دانشگاه علوم پزشکی رفسنجان ۱۰ نفر، حوزه دانشگاه علوم پزشکی جیرفت ۱۲ نفر، حوزه دانشگاه علوم پزشکی بم ۱۳ نفر و حوزه دانشکده علوم پزشکی سیرجان ۳۸ نفر بستری هستند. سخنگوی دانشگاه علوم پزشکی کرمان تعداد کل موارد بستری مثبت کرونا در استان کرمان از ابتدا تاکنون را ۱۵ هزار و ۵۲۵ نفر و موارد جدید بستری در ۲۴ ساعت گذشته در بیمارستان‌های استان کرمان را ۲۶ نفر شامل حوزه دانشگاه علوم پزشکی کرمان ۱۶ مورد، حوزه دانشگاه علوم پزشکی رفسنجان یک مورد، حوزه دانشگاه علوم پزشکی جیرفت ۳ مورد حوزه دانشگاه علوم پزشکی بم ۲ مورد و حوزه دانشکده علوم پزشکی سیرجان ۴ مورد عنوان کرد. شفیعی تعداد فوتی‌های قطعی ابتلا به کووید ۱۹ در ۲۴ ساعت گذشته را ۶ نفر و مجموع فوتی‌های قطعی ابتلا به کووید ۱۹ از ابتدا تاکنون را ۲ هزار و ۳۴۶ نفر اعلام کرد. انتهای پیام / ۳۳۸۸ / ب
به گزارش خبرگزاری فارس و به نقل از رسانه رسمی باشگاه پرسپولیس، تمرین امروز (جمعه) این تیم در دو گروه و دو ورزشگاه، از ساعت ۱۲ برگزار شد. *یک گروه، نفراتی بودند که در بازی با ذوب‌آهن به میدان رفته بودند. این نفرات برنامه ریکاوری خود را در ورزشگاه شهید کاظمی، زیر نظر مربی بدنساز انجام دادند. *گروه دیگر بازیکنان، تمرین خود را در زمین پژوهشگاه نفت انجام دادند. گرم کردن، فوتبال تحت فشار در بخشی محدود از زمین و پس از آن فوتبال درون تیمی در نیمی از زمین از برنامه‌های گروه دوم بود. *کادر فنی نیز نکات مدنظر خود را مرتب به بازیکنان منتقل می‌کردند. *این تمرین پس از ۷۰ دقیقه به پایان رسید. انتهای پیام /
به گزارش خبرگزاری فارس از اقلید، حجت‎الاسلام محمدصادق طالبی در آیین عبادی سیاسی نماز جمعه امروز این شهر با بیان اینکه نجات از فتنه بصیرت می‌خواهد، سالروز حماسه ۹ دی را گرامی داشت و به برخی از فرمایشات حضرت علی (ع) در این زمینه اشاره کرد و اظهار داشت: فتنه فضایی غیر قابل‌تشخیص دارد که در زمان وقوع، شناخته نمی‌شد بلکه پس از اینکه پشت‌سر گذاشته شد، حقیقت آن آشکار می‌شود. وی ادامه داد: فتنه‌گران در فتنه سال ۱۳۸۸ ابتدا از پیروزی در انتخابات صحبت کردند و سپس سخن از تقلب زدند و مردم را به تجمع در خیابان‌ها و ابطال انتخابات تحریک کردند؛ ماه‌ها فضای کشور را متشنج و ناامن کرده و خوراک برای دشمنان فراهم ساختند. امام جمعه اقلید، یاد شهید سپهبد حاج قاسم سلیمانی را گرامی داشت و به برخی از جان‌فشانی‌ها، رشادت‌ها و پیروزی‌های سردار دل‌ها در دفاع از سوریه، نابودی داعش و مقابله و مبارزه با استعمارگران و جنایتکارانی همچون آمریکا و صهیونیسم و آل سعود و جنگ ۳۳ روزه اشاره کرد. طالبی تصریح کرد: حاج قاسم فردی بود که جنگ را در کشورهای خارج از ایران اسلامی (عراق، سوریه، لبنان، فلسطین و …) نیز مدیریت کرد و نه‌تنها کارنامه نظامی درخشانی دارد بلکه راهبردهای دیپلماسی مؤثری نیز داشت. اشاره به فضایل اخلاقی و عرفانی حاج قاسم بخش دیگر سخنان امام جمعه اقلید در خطبه‌های امروز بود که در این زمینه از توصیه‌ها و سفارش‌های این شهید بزرگوار در خصوص کمالات معنوی و بهره‌گیری از فضای معنوی سحرگاهان، اقامه نماز شب، دوری از دروغ و احترام و خضوع در برابر بزرگترها به ویژه پدر و مادر سخن گفت. وی افزود: اخلاص در عبادت و بندگی خداوند متعال، ولایت‌پذیری، احترام به پدر و مادر، عنایت ویژه به خانواده شهدا، محدود نبودن در درجه و جایگاه و احترام به تک‌تک نیروها، خلوص در عمل و …ازجمله عوامل اصلی پیروزی، محبوبیت و ارزشمندی سردار دل‌ها بود. امام جمعه اقلید در بخش پایانی سخنان خود سالروز شهادت حضرت فاطمه (س) و ایام فاطمیه را تسلیت گفت و از همراهی مردم و نهادهای مختلف در برگزاری آیین عزاداری با رعایت کامل پروتکل‌های بهداشتی قدردانی کرد. طالبی از گرانی اجناس و کالاها که به صورت حبابی از در و دیوار کشور بالا می‌رود انتقاد کرد و با تأکید بر اینکه هیچ‌یک از این گرانی‌ها ربطی به تحریم ندارد، یادآور شد: متأسفانه تاکنون هیچ‌یک از نشست‌ها و اظهارنظرهای صورت‌گرفته در این مورد نتیجه نداده است. وی از همت خیران که با هماهنگی خواهران و برادران مکتب سلیمانی گام دوم انقلاب و نهادهایی چون سپاه، انجمن‌های خیر محور و کمیته امداد به تهیه و توزیع بسته‌های معیشتی بین نیازمندان اقدام کردند، تقدیر کرد. انتهای پیام / س
به گزارش خبرگزاری فارس از شهرکرد، حجت‌الاسلام و المسلمین محمدعلی نکونام بعدازظهر امروز در پیام جمعه خود با اشاره به ایام دهه بصیرت گفت: در فتنه ۸۸ از حقوق انتخاباتی یک معجونی درست کردند به عنوان حق و باطل مطالب درست و نادرست و این‌ها را مخلوط کردند و قضایایی در اذهان عمومی و افکار مردم به وجود آوردند که آن حوادث سنگین متأسفانه رقم خورد. امام جمعه شهرکرد ادامه داد: اما فتنه‌های دیگری هم به همین شکل رقم می‌خورند که معجونی از درست و نادرست را در هم می‌آمیزند و به خورد جامعه می‌دهند که من چند مورد از این‌ها را عرض می‌کنم که توجه به آن‌ها لازم است. وی مذاکره را به عنوان یک فتنه عنوان کرد و افزود: من در تمام این مواردی که عرض می‌کنم نام فتنه می‌گذارم چون عنایت دارید فتنه مسئله‌ای است که از آن امکان سوءاستفاده هست و ایجاد می‌شود برای اینکه انحراف در جامعه به وجود بیاید، باعث آزمون جامعه و مردم است و تبعا چون مطالب مشتبه می‌شود ممکن است بعضی‌ها نتوانند حقیقت را بفهمند و به اشتباه بیفتند لذا من تقید دارم که نام فتنه روی این مسائل بگذارم. نکونام ادامه داد: در فتنه مذاکره معجونی از حق و باطل و درست و نادرست ایجاد شده و عده‌ای را متاسفانه به انحراف فکری انداختند، من جزئیات این مسائل را فرصت نیست که بیان کنم هر یک از این‌ها که بیان می‌کند مطالب مفصل دارد من فقط می‌خواهم اسم ببرم به عنوان فتنه و توجه بدهم به اینکه حواس‌ها جمع باشد، هر یک از این‌ها می‌تواند ما را منحرف کند از مسیری که در پیش داریم. وی برجام را فتنه‌ای دیگر دانست و عنوان کرد: برجام باز معجونی از حق و باطل درست و نادرست و اموری که ایجاد شده در مسئله برجام و انحراف‌های فکری ایجاد کردند و افکاری را بر جامعه حاکم کردند که متاسفانه دیدید وقتی برجام با همه خسارت‌هایش امضا شد عده‌ای به جشن و پایکوبی پرداختند این مایه توجه است و باید عنایت کرد چه شد یک امر خسارت‌بار با آن مسائل مختلف کار به آنجا برسد که یک عده‌ای از عزیزانمان دست به چنین اقدام‌هایی بزنند این‌ها همان آثار سوء فتنه است. نکونام تحریم‌های دشمن را فتنه‌ای دیگر معرفی کرد و توضیح داد: در فتنه تحریم معجونی دیگر از حق و باطل باز درست می‌کنند و شکل دادند که باز بخشی از افکار جامعه نگاه خودشان را به انتخابات ریاست جمهوری آمریکا متاسفانه متوجه کردند و البته عوامل داخلی هم با شکستن نرخ طلا و ارز و امثال این‌ها به آن نگاه‌های نابجا و باطل کمک می‌کنند تا باورشان به امدادهای بیرونی مستحکم‌تر بشود. امام جمعه شهرکرد با اشاره به اینکه سلاح مقابله با فتنه، بصیرت است، تصریح کرد: باید مراقب باشیم اطرافمان چه می‌گذرد مذاکره ما را به کجا می‌خواهد برساند؟ برجام از ما چه می‌خواهد؟ تحریم در پی چه هست و تحریم را با چه باید شکست؟ آیا تحریم را با کوتاه آمدن یا نه تحریم را با قوی شدن! این‌ها راه‌هاست و مهم است که باید مورد توجه قرار بگیرد. نماینده ولی‌فقیه با اشاره به اینکه با نزدیک شدن به انتخابات ۱۴۰۰ غبار فتنه‌ها پررنگ‌تر می‌شود، توضیح داد: اینکه همه مشکلات کشور را به FATF گره بزنند، فرهنگ را به سند ۲۰۳۰ ربط بدهند و مرموزانه حتی در بودجه کشور ردپایش پیدا بشود؛ این‌ها روی یک حساب و کتاب‌هایی در کشور این کارها دارد انجام می‌شود و بعضی‌ها دارند دنبال می‌کنند. وی با اشاره به سالروز شهادت سردار سلیمانی، بیان کرد: امروز جوانان ما الحمدلله در این مکتب دارند سیر می‌کنند و تلاش دارند خودشان را هر چه بیشتر به شهید سلیمانی نزدیک کنند. نکونام با اشاره به تلاش لشکر سلیمانی‌ها برای دفاع از انقلاب اسلامی، ادامه داد: دشمن خیلی در خامی فرو رفته که فکر می‌کند اگر شهید سلیمانی را از ما گرفت کار تمام‌شده است نخیر آغاز کار است تازه آغاز نقش‌آفرینی شهید سلیمانی است آغاز پرورش جامعه‌ای مبتنی بر افکار شهید سلیمانی است آغاز حرکت نورانی است که شهید سلیمانی آغاز کرد. وی با اشاره به سالروز دستور رضاخان مبنی بر کشف حجاب، توضیح داد: کشف حجاب فتنه‌ای بوده که از ابزارهای مهم دشمن برای سست کردن بنیان جامعه‌های ایمانی و توحیدی بوده است یعنی اختلاط بین زن و مرد و مرزشکنی میان زنان و مردان و حریم‌شکنی؛ این چیزی است که دشمن از آن استفاده می‌کند. امام جمعه شهرکرد با اشاره به اینکه مردان غیور ایرانی تن به سیاست‌بازی فرهنگی رضاخان ندادند، توضیح داد: ولی به حمدلله مردان و زنان مومنه ما این فتنه را شناختند و اجازه ندادن اجرایی بشود، هرچند که ضایعاتی برای کشور به همراه داشت ولی کلیت این طرح با ورود مؤمنان شکست خورد. انتهای پیام / ۳۳۳۹ / م
به گزارش خبرنگار ورزشی خبرگزاری فارس، محمد عمده‌غیاثی درمورد پیروزی ۳ بر صفر تیم والیبال شهداب یزد مقابل شهرداری قزوین در هفته هفدهم رقابت‌های لیگ برتر باشگاه‌های کشور اظهار داشت: بازیکنان جدیدی به تیم شهرداری قزوین اضافه‌شده‌اند و شناخت کاملی از آنها نداشتیم. ضمن اینکه این تیم دو بازیکن جدید خارجی هم جذب کرده‌اند و این موضوع موجب ایجاد تشویش در ما شد. از ابتدا توانستیم بر بازی مسلط شویم، اما فکر می‌کنم شهرداری قزوین با توجه به شرایطی که دارد در ادامه فصل حرف‌های زیادی برای گفتن خواهد داشت. سرمربی تیم والیبال شهداب یزد، درمورد جذب حمزه زرینی خاطرنشان کرد: زرینی بازیکن با کیفیتی است و به تازگی وارد تیم ما شده است. از اینکه می‌توانیم در نیم‌فصل دوم از حضور زرینی استفاده کنیم، خوشحالم. بعد از اینکه ۹ نفر از بازیکنان ما به کرونا مبتلا شدند، حالا ۷ نفر از آنها شرایط نسبتا خوبی دارند. دو بازیکن دیگر هم به ترکیب اضافه شوند، شرایط تغییر خواهد کرد. انتهای پیام /
به گزارش خبرگزاری فارس از کرمان، حجت‌الاسلام سیدعباس کاظمی امام جمعه موقت کوهبنان در خطبه‌های امروز نماز جمعه این اظهار کرد: منافقان چشم امید به تحریف تاریخ داشتند و در صدد تطهیر فتنه‌گران بودند که باز هم ناامید شدند. آنها باید بدانند در هر شرایطی مردم ایران اسلامی با تبعیت از منویات مقام معظم رهبری تا پای جان از آرمان‌های انقلاب حراست خواهند کرد. مزار شهید سلیمانی قرارگاه دلسوختگان جهان است امام جمعه موقت کوهبنان تصریح کرد: شنبه ۱۳ دی‌ماه سالروز شهادت سردار حاج‌قاسم سلیمانی است؛ بزرگ مردی که تمام عمرش را در حال مبارزه با استکبار و در میدان جنگ و مقاومت سپری کرد و در نهایت به آرزویش، شهادت در راه خدا رسید. وی ابراز داشت: با وجود و حضور سردار دلها ارتش بین‌المللی شکل گرفت و امنیت بر منطقه حکمفرما شد، در حالی که آمریکا داعش را به وجود آورد تا پس از تسلط بر منطقه به هدف اصلی خودش ایران اسلامی برسد که این آرزو را دشمنان و بدخواهان به گور بردند. خطیب جمعه کوهبنان افزود: با شجاعت و دلاوری مدافعان حرم به فرماندهی سردار دلها نابودی داعش رقم خورد و تهدید از کشور ما و از منطقه دور شد. کاظمی با بیان اینکه سردار دلها همواره خود را سرباز و مطیع امر ولایت و رهبری می‌دانست، افزود: ایشان پس از شهادت هم محبوب مردم دنیا بود و مزارش هم قرارگاه دلسوختگان جهان است. مکتب شهید سلیمانی برگرفته از منظومه فکری امام خمینی است حجت‌الاسلام منتظری امام جمعه شهرستان انار با گرامیداشت یاد سردار سلیمانی اظهار داشت: آنچه موجب شد شهید والامقام حاج‌قاسم سلیمانی از یک شخص به یک مکتب تبدیل شود، منظومه فکری برگرفته از حضرت امام خمینی (ره) بود. وی بیان کرد: حاج‌قاسم سلیمانی دفاع از نظام اسلامی را از اوجب واجبات می‌دانست و می‌گفت: هیچ واجبی به پای دفاع از نظام نمی‌رسد و حتی از نماز واجب‌تر است چون اگر نماز قضا شود امکان به‌جا آوردن مجددش هست ولی اگر نظام آسیب ببیند، نه‌تنها نماز، بلکه دین آسیب می‌بیند. منتظری دیدگاه شهید قاسم سلیمانی درباره مقام ولایت و رهبری را بیان کرد و گفت: سردار سلیمانی معتقد بود یکی از شئونات عاقبت به خیری حفظ نظام جمهوری اسلامی و رابطه قلبی و حقیقی با ولی‌فقیه و رهبر معظم انقلاب است. وی در بخش دیگری از خطبه‌ها ابراز کرد: این روزها تهدیدات رژیم صهیونیستی و آمریکای جنایتکار بر علیه ایران اسلامی را می‌شنویم که هدف آنها سرپوش گذاشتن بر روی شکست‌های راهبردی در غرب آسیاست که آبرویی برای آمریکا باقی نگذاشته است و نکته دیگری که در تهدیدات آمریکا وجود دارد، فضاسازی برای جلوگیری از انتقام و سیلی سخت ایران است. برای رفع تحریم‌ها باید از ظرفیت داخل استفاده کرد حجت‌الاسلام رفیعی امام جمعه فاریاب سالگرد شهادت حاج‌قاسم سلیمانی سردمدار مکتب مقاومت را گرامی داشت و گفت: با توجه به کرونا سالگرد به مدت یک هفته در شهرستان به‌صورت اقشاری برگزار خواهد شد. وی افزود: غرب و آمریکا و صهیونیست‌ها از حاج قاسم کینه داشتند، چرا که ایشان همیشه آمریکا و اهداف و نقشه‌های آنها را به هم می‌ریخت. امام جمعه فاریاب تصریح کرد: سردار سلیمانی ارتش بین‌المللی برای مبارزه با استکبار تشکیل داد، دولت آمریکاو داعش را نابود کرد و به تقویت اتحاد کشورهای منطقه پرداخت و وی مکتبی را پایه‌گذاری کرد که نتیجه‌اش این است که برای رفع تحریم‌ها باید از ظرفیت داخل استفاد کرد. راه برون‌رفت از مشکلات کشور، مقاومت است حجت‌الاسلام امین‌رضا کمالی امام جمعه موقت جیرفت با گرامیداشت ایام فاطمیه بیان داشت: کانون زندگی فاطمی، باید سرشار از محبت و مهر باشد و اگر چنین شدیم، عاقبت بخیر خواهیم شد و کسانی که در مسیر پیامبر (ص) هستند، کارشان بصیرت‌افزایی است. حضرت زهرا (س) برای دفاع از ولایت بصیرت‌افزایی می‌کردند. وی با اشاره به اینکه حاج قاسم سلیمانی در وصیت‌نامه‌اش می‌نویسد «دوست دارم مردم کرمان تا آخر با ولایت بمانند»، خاطرنشان کرد: با ابراز تاسف امروز بعضی‌ها، روشنگری و دفاع از دستاوردهای انقلاب، نمی‌کنند. کمالی با اشاره به ولایتمداری اظهار داشت: در ایام سالگرد شهادت حاج قاسم سلیمانی، جمعیت زیادی به گلزار شهدای محل دفن ایشان برای تجلیل رفته‌اند، تجلیل از شهید گام برداشتن در مسیر شهداست. کمالی ابراز داشت: در فتنه ۸۸ بعضی می‌گفتند ولایت‌مدار هستیم اما زمانی که فتنه ایجاد شد، امام جامعه را ندیدند و اگر دیدند به حرف او اعتنا نکردند. کمالی تصریح کرد: راه برون‌رفت از مشکلات کشور، مقاومت است و در مکتب الله، باید مقاومت کرد و نباید تسلیم شد. انتهای پیام / ۳۳۸۸ / ب
به گزارش گروه سلامت خبرگزاری فارس، کیانوش جهانپور رئیس مرکز روابط عمومی و اطلاع‌رسانی وزارت بهداشت اظهار کرد: تا این لحظه هیچ محموله واکسنی برای درمان کرونا به مقصد ایران از هیچ مبدایی بارگیری و ارسال نشده است. وی تاکید کرد: هر زمان این موضوع تحقق پیدا کند، اطلاع‌رسانی در خصوص آن نیز جهت آگاهی مردم عزیز ایران از سوی مراجع رسمی همچون وزارت بهداشت و سازمان غذا و دارو انجام خواهد شد. انتهای پیام /
به گزارش خبرگزاری فارس از خراسان رضوی، در بسته خبری اخبار نماز جمعه این هفته شهرستان‌ها خبرهایی با عناوین «سپهبد شهید سلیمانی برای دنیا زنده است» و «نگاهی به ویژگی‌های شهید سلیمانی» به ترتیب از بردسکن و مه ولات منتشر شده است. سپهبد شهید سلیمانی برای دنیا زنده است امام جمعه بردسکن در خطبه‌های نماز جمعه این هفته این شهرستان اظهار کرد: ترور شهید سلیمانی و یاران شهید او از جمله ابومهدی المهندس موجب شد ماهیت دشمنی دشمنان ایران بیش از گذشته رسوا و روشن شود. حجت‌الاسلام علی‌اصغر امینی فرا رسیدن سالگرد شهادت شهید سلیمانی را گرامی داشت و افزود: وی برای دنیا زنده است و ملت ایران با اقتدار راه شهید سلیمانی و دیگر شهدای انقلاب را ادامه می‌دهند. وی بر بازخوانی وصیت سیاسی الهی شهید سلیمانی تاکید کرد. حاج قاسم، یک عبد عاشق‌پیشه بود امام جمعه مه‌ولات نیز در خطبه‌های نمازجمعه این هفته در این شهرستان اظهار کد: حاج قاسم یک مکتب است، او یک نمونه انسان واقعی بود، حاج قاسم یک عبد عاشق‌پیشه بود، او اهل اخلاص و جلب رضایت پروردگار و اهل تقوا بود. حجت‌الاسلام حسین اسلامی تصریح کرد: اگر دوست دارید زندگی سرشار از معنویت داشته باشید و زندگی پر از عشق و محبت خدا را بچشید باید در مسیر تقوای الهی حرکت کنید و راه رسیدن به گوهر کمیاب عشق به خدا و اولیای الهی، «تقوا» است. وی ادامه داد: یکی از ابعاد ویژگی‌های حاج قاسم، شجاعت افسانه‌ای وی بود و او یک پهلوان واقعی بود، رشادت و دلاورمردی حاج قاسم او را به یک اسطوره در تاریخ ملت ایران تبدیل کرده است و او علاوه بر اینکه یک فرمانده موفق بود، یک طراح عملیاتی بین‌المللی بود که مهم‌ترین کار حاج قاسم خنثی کردن نقشه آمریکای خبیث و در نتیجه تامین امنیت در جهان اسلام بود. امام جمعه مه ولات یادآور شد: سپهبد شهید سلیمانی اهل مهرورزی با جوانان بود، نگاه همراه با رحمت و مهربانی در شخصیت او برای ما درس‌آموز است، هنر واقعی این است که جذب کنیم. انتهای پیام / ۷۰۰۳۱
به گزارش خبرگزاری فارس از ساوه، حجت‌الاسلام سید ابراهیم حسینی در خطبه‌های امروز نماز جمعه این شهر به سالگرد عروج آسمانی سردار دلها شهید سلیمانی و ابومهدی المهندس اشاره کرد و گفت: شخصیت ممتاز و فوق‌العاده آن بزرگوار طوری بود که محبوب دلها و عزیز رهبر معظم انقلاب و ملت بود. وی افزود: شهید سلیمانی سرداری کم‌نظیر، استراتژیست بزرگ قرن، فرماندهی پررمز و راز، مرد میدان نه محصور در اتاق شیشه‌ای، موثرترین فرد نظامی خاورمیانه، رکن مهم امنیت، خطرپذیر و فدایی ملت، شجاعت بی‌نظیر و صلابت بی‌مانند بود. خطیب نماز جمعه ساوه با تاکید بر اینکه شهید سلیمانی در وصیت‌نامه خود ولایت‌فقیه را از اصول انقلاب، بلکه اصل اول انقلاب و انقلابی‌گری دانسته تصریح کرد: آن شهید والا مقام در اوج ولایت مداری همه مردم را دوست داشت، حزبی و تعصب سیاسی حزبی نداشت و منحصر به گروه خاصی نبود، چپ و راست، اصلاح‌طلب و اصولگرا، همه مخاطب او بودند، حتی دختران و پسران با ظاهر یا پوشش نامناسب را مورد محبت خود قرار می‌داد لذا همه شهید سلیمانی را از خود می‌دانستند. حجت‌الاسلام حسینی به نقش بی‌بدیل سپاه قدس در خنثی‌سازی نقشه استکبار جهانی اشاره کرد و گفت: معماری ارتش بین‌المللی اسلامی تحت عنوان جبهه مقاومت مانند شکل‌گیری لشگر فاطمیون، زینبیون، حیدریون و … از کشورهای مختلف، پایان دادن به دولت داعش و دفع تهدید داعش و آمریکا با اقدام جهادی، سرعت بخشیدن به سیر تکاملی محور مقاومت، عمق بخشی و گسترش جغرافیای مقاومت و همچنین عمق بخشی اخوت اسلامی بین کشورهای اسلامی از مهمترین اقدامات آن شهید و مکتب وی در سپاه قدس بوده است. امام جمعه ساوه بر لزوم انتقام از عاملان و آمران این ترور تاکید کرد و افزود: آمریکایی‌ها برخلاف موازین حقوق بین‌الملل، به طور رسمی یک مقام عالی‌رتبه، یک شخص دیپلماتیک را در خاک کشور دیگر آن هم به دستور رئیس جمهورشان ترور می‌کنند لذا انتقام از آن جنایتکاران کمترین پاسخ در برابر به شهادت رساندن سردار دلهاست. وی با تاکید بر اینکه ادعای آمریکایی‌ها که شهید سلیمانی در تدارک یک حمله به نیروهای آمریکایی بود و قصد داشت به منافع امریکایی‌ها ضربه بزند را هیچ‌کس حتی سیاستمداران آمریکا نیز نپذیرفتند عنوان کرد: با این ترور آمریکا امنیت کشور ما و ملت‌های منطقه را تهدید و مظهر اقتدار و افتخار ما و جبهه مقاومت را زد لذا آمران و عاملان را بدوون شک مجازات خواهیم کرد باید هر شب کابوس ببینند. حجت‌الاسلام سید ابراهیم حسینی در واکنش به تحرکات اخیر آمریکا در منطقه افزود: آمریکا و رژیم صهیونیستی فقط عربده‌کشی و هراس افکنی می‌کنند وگرنه جرات حمله نظامی و امکان عملیاتی کردن آرزوهای خام خود را در ایران ندارند. وی تصریح کرد: آمریکا در طول این ۴۲ سال انقلاب همواره درصدد حمله بوده‌اند و اگر احتمال بدهند موفق می‌شوند عریان ورود پیدا می‌کنند مثل آنکه در فتنه ۸۸ با صراحت و بی‌پرده حمایت خود را از فتنه گران اعلام کرده بودند و آماده برای اقدامات تجاوزگرانه اما بصیرت مردمی و صلابت رهبری، فتنه و فتنه گران و حامیان آنها را رسوا و در هم کوبید. انتهای پیام /
محمد باقر محمدی، معاون عملیات امداد و نجات هلال‌احمر در گفتگو با خبرنگار سلامت خبرگزاری فارس اظهار داشت: در اثرنشت گاز در خیابان ۱۵ غربی کیانپارس اهواز یک واحد مسکونی در این مجتمع مسکونی منفجر و تاکنون ۱۰ مصدوم به مراکز درمانی انتقال داده شدند. وی ادامه داد: خوشبختانه تا این لحظه هیچ فوتی گزارش نشده است و نیروهای امدادی مشغول آوار برداری هستند. محمدی بیان داشت: دو تیم امدادی هلال‌احمر، تیم واکنش سریع و تیم سگ‌های جستجو‌گر به محل حادثه اعزام‌شده و مشغول جستجو و امداد رسانی هستند. انتهای پیام /
به گزارش گروه بین‌الملل خبرگزاری فارس، «امانوئل ماکرون» رئیس‌جمهور فرانسه، پنجشنبه شب گفت، برگزیت (خروج بریتاتیا از اتحادیه اروپا) با دروغ و وعده‌های غلط، زاده شد. به نوشته روزنامه «ایندیپندنت»، ماکرون در پیام سال نوی خود گفت: «امروز عصر برای اولین بار یک کشور، بریتانیا، اتحادیه اروپا را ترک می‌کند. چند روز پیش به توافقی برای تنظیم روابط آینده، دفاع از منافع، صنایع، ماهیگیران و اتحادمان دست پیدا کردیم». رئیس‌جمهور فرانسه افزود: «بریتانیا نه‌تنها همسایه ما، بلکه دوست و متحد ما نیز باقی خواهد ماند. این انتخاب ترک اروپا، این برگزیت، زاده یک مرض ناشناخته اروپایی و شمار زیادی دروغ و وعده‌های غلط بود». ماکرون افزود: «می‌خواهم امروز عصر به شما بگویم سرنوشت ما بیش از هر چیز در اروپا رقم خورده است. حق حاکمیت ما مسئله‌ای ملی است و هر کاری انجام می‌دهم تا تسلط بر سرنوشت و زندگی‌هایمان را تضمین کنم. اما این حق حاکمیت از طریق اتحادیه اروپایی قدرتمندتر، با اختیارتر و متحدتر میسر می‌شود که در سال ۲۰۲۰ ساختیم». مجلس عوام انگلیس عصر چهارشنبه توافق حاصل‌شده میان لندن و بروکسل درخصوص روابط بریتانیا و اتحادیه اروپا پس از اجرای برگزیت را با اکثریت قاطع تصویب کرد. ساعاتی پیش از تصویب این توافق در مجلس عوام بریتانیا، «چارلز میشل» رئیس شورای اروپا و «اورسولا فن در لین» رئیس کمیسیون اروپا نیز توافق پسابرگزیت میان لندن و بروکسل را امضا کردند. لندن و بروکسل پس از یازده ماه مذاکره، در تاریخ چهارم دی‌ماه توانستند بر سر روابط پسابرگزیت به توافق برسند. اما کشورهای عضو اتحادیه اروپا تأکید کردند باید پیش از تصویب نهایی، آن را به دقت مطالعه کنند. در نهایت روز دوشنبه هفته جاری، ۲۷ کشور عضو اتحادیه اروپا، این توافق را به رأی گذاشته و آن را مورد تأیید قرار دادند. انتهای پیام / م
به گزارش خبرگزاری فارس از شهرستان سوادکوه‌شمالی، حجت‌الاسلام حسین ابراهیمی ظهر امروز در مراسم مجازی ایام فاطمیه، اولین سالگرد شهادت سردار سلیمانی و اربعین شهید فخری‌زاده که به صورت زنده از صفحه اینستا‌گرامی عصر سوادکوه و پل‌سفیدی‌ها و با هماهنگی شورای هیئات مذهبی و کانون مداحان اداره تبلیغات اسلامی شهرستان‌های سوادکوه و سوادکوه‌شمالی پخش شد، گفت: شهید سردار حاج قاسم سلیمانی پناهگاه رزمندگان در دفاع مقدس و مقابله با گروه داعش را استعانت از نام و یاد حضرت فاطمه زهرا (س) ذکر کرده بود. امام جمعه سوادکوه‌شمالی با بیان اینکه رمز انسان‌های بزرگ توسل به حضرت فاطمه زهرا (س) است، افزود: سردار حاج قاسم سلیمانی، سرباز ولایت و خادم مخلص مردم بود که مردمی‌بودن حاج قاسم در نظرسنجی‌ها به عنوان مهمترین دلیل ارادت مردم به ایشان بیان شد. وی با اشاره به وصیت‌نامه سردار سلیمانی و‌ذکر نام «سرباز قاسم سلیمانی» بر مزارش آن را منجر به سرداری وی بر دل‌ها ذکر و خاطر نشان کرد: پیروی از ولایت‌فقیه، پیروی از امام زمان و پیامبر گرامی اسلام است و سردار سلیمانی در این مسیر به شهادت رسید. ابراهیمی با بیان اینکه امام علی (ع) درباره شهادت مالک اشتر فرمودند که «جهانی برای او گریستند» که دوستداران اهل‌بیت و اسلام ناب محمدی بودند و «جهانی از شهادت او خوشحال شدند» که معاویه و جبهه کفر بودند، اظهار کرد: حاج قاسم سلیمانی نمونه بارز «عمار» و «مالک» بود که تمام‌عیار در حمایت از رهبری بودند و تا لحظه شهادت در کنار ایشان ایستادند و اشک‌های مقام معظم رهبری گواه بر علاقه خاص و ویژه ایشان بر سردار دل‌ها بود. وی با بیان اینکه به حکمت، دین‌شناسی و شجاعت سردار سلیمانی توجه شود و اتصال به ولایت‌فقیه از زبان سردار سلیمانی به عنوان یک اصل مهم بیان شد و مقام معظم رهبری، سردار سلیمانی را یک مکتب و مدرسه درس‌آموز توصیف کردند، گفت: شهید سلیمانی در نظر مقام معظم رهبری پیروز در جهاد اکبر، دارای اخلاص، دارای روحیه شهادت، دارای روحیه نوع‌دوستی و حامی مردم و مستضعفان بود. برگزاری مداحی توسط حسین‌علی آهنگری بخش دوم مراسم ایام فاطمیه و سالروز شهادت سردار سلیمانی و اربعین شهادت شهید فخری‌زاده در سوادکوه‌شمالی بود. انتهای پیام / ۸۶۰۱۵ / ج
به گزارش خبرگزاری فارس از رودسر، حجت‌الاسلام‌والمسلمین تقی روحانی در خطبه‌های عبادی سیاسی نماز جمعه این هفته رودسر با گرامیداشت دهه میثاق با ولایت و سالروز حماسه ۹ دی اظهار کرد: در حقیقت ۹ دی روز بصیرت ملت و پیوند با ولایت است. وی ۹ دی را نقطه عطفی در تاریخ انقلاب اسلامی خواند و افزود: حضور میلیونی ملت ایران با هدایت‌های هوشمندانه مقام معظم رهبری در ۹ دی فتنه را نابود و پشت دشمنان انقلاب را لرزاند. امام‌جمعه رودسر بابیان اینکه حماسه ۹ دی نمونه‌ای از بصیرت ملت انقلابی در دفع فتنه بود، تصریح کرد: دفاع ملت از انقلاب و ولایت همیشگی و دائمی خواهد بود و اجازه نمی‌دهند تا نااهلان و نامحرمان و کسانی که دل به بیگانگان بسته‌اند سرنوشت انقلاب را تغییر و مسیرش را عوض کنند. وی بابیان اینکه فتنه ۸۸ به بهانه تقلب در انتخابات برای براندازی نظام و انقلاب بود، گفت: جنایتکاران در خارج و مزدوران آن‌ها در داخل فتنه‌ای را براندازی نظام طراحی کرده بودند که نباید هیچ‌گاه در تقویم کشورمان کمرنگ شود. روحانی با اشاره به اینکه خداوند بارها در قرآن کلمه بصیرت و فتنه را آورده و تأکید کرده که آن‌قدر با فتنه مبارزه کنید تا ریشه آن کنده شود، افزود: بی‌بصیرتی عده‌ای خواص همان‌طور که در صدر اسلام علی (ع) را خانه‌نشین کرد خطوط کلی‌اش در فتنه ۸۸ به شکل نفاق بدعت در دین، نفاق الحاق شبه و نفاق فتنه دیده شد. وی بابیان اینکه عده‌ای در داخل تلاش می‌کنند که حماسه ۹ دی را عادی‌سازی کنند، تصریح کرد: نتیجه ۹ دی مردود شدن عده‌ای خواص بی‌بصیرت بود که دچار گمراهی شده بودند و با بی‌حرمتی به عاشورا تلاش کردند همه انقلاب را به نفع آمریکا مصادره کنند و اسلام آمریکایی را در ایران حاکم کنند امام ملت با بصیر ایران این بی‌حرمتی را تحمل نکردند و با حضور میلیونی خود جانانه از ولایت و ارزش‌های اسلامی دفاع کردند. خطیب جمعه رودسر بابیان اینکه دشمنان انقلاب اسلامی چون در حماسه ۹ دی از ملت ایران تودهنی خوردند هراس و وحشت دارند، افزود: دشمنان بدانند اگر بخواهند فتنه دیگری به پا کنند تودهنی محکم‌تری از سال ۸۸ خواهند خورد. وی بابیان اینکه شهید سلیمانی و هم‌رزمانش سرباز مکتب فاطمی بودند که در مسیر حضرت زهرا (س) جان خود را فدا کردند، گفت: امروز نفاق در لباس داعشی‌ها حاضرشده و همه منطقه را آلوده کرده بود که سردار سلیمانی و همه شهیدان مدافع حرم کیلومترها دورتر از مرزها با آن‌ها مبارزه کردند. روحانی بابیان اینکه شهید سلیمانی و هم‌رزمانش برای دفع فتنه آمدند و جانشان را فدا کردند، افزود: زدن عین الاسد یک سیلی بود نه انتقام سخت، ترامپ و دشمنان انقلاب و اسلام منتظر انتقام سخت بماند که سربازان امام زمان (عج) در هر نقطه عالم اراده کنند انتقام خواهند گرفت. انتهای پیام / ۸۴۰۰۸
به گزارش خبرنگار ورزشی خبرگزاری فارس، فرهاد نفرزاده پس از شکست ۳ بر صفر تیم والیبال آذرباتری مقابل سایپا در هفته هفدهم رقابت‌های لیگ برتر باشگاه‌های کشور درمورد این مسابقه اظهار داشت: با توجه به شرایطی که داشتیم عملکردمان در ست دوم خوب بود. برخی تفاوت‌ها موجب شد تا تیم سایپا در این مسابقه به پیروزی برسد. وی ادامه داد: پشت خط زن سایپایی‌ها در این مسابقه عملکرد خوبی داشت و کمک زیادی به تیمش کرد. او بازیکن تاثیرگذاری است. ضمن اینکه علی شفیعی، مدافع تیم حریف هم کمک زیادی به تیمش کرد. فکر می‌کنم این دو بازیکن از عواملی بودند که توانستند نتیجه را به سود تیم خود رقم بزنند. سرمربی تیم والیبال آذرباتری درمورد استفاده از ویدئوچک در دور برگشت رقابت‌های لیگ برتر، خاطرنشان کرد: در بازی امروز ویدئوچک ۴ بار نظر داور را رد کرد. سیستمی که راه‌اندازی شده هنوز ضعف‌هایی دارد، اما فکر می‌کنم در مجموع برای لیگ برتر مفید باشد. هرچند جایگاه والیبال ایران در رده‌بندی فدراسیون جهانی هشتم است، اما از نظر امکانات در جمع ۲۰ کشور برتر هم نیستیم و فکر می‌کنم عقب‌افتاده‌ایم. انتهای پیام /
به گزارش خبرگزاری فارس، سایت «اسپورت ویکند» روسیه مدعی شد باشگاه فیورنتینا ایتالیا وضعیت سردار آزمون، مهاجم ایرانی زنیت سن‌پترزبورگ را بررسی می‌کند و این ستاره مورد توجه مدیران این باشگاه قرار گرفته است. آزمون در این فصل از لیگ روسیه تا پایان نیم‌فصل اول با زدن ۱۱ گل بهترین گلزن این لیگ به شمار می‌آید. آزمون فصل گذشته عنوان آقای گلی لیگ روسیه را کسب کرده بود. انتهای پیام /
به گزارش خبرگزاری فارس از کرج، آیت‌الله سید محمدمهدی حسینی همدانی در خطبه‌های این هفته نماز جمعه کرج با اشاره به ساخت واکسن کرونا جمهوری اسلامی ایران در کرج، اظهار داشت: گاهی قرار نیست عملیات موشکی انجام داد، امروز دشمن به دلیل حملات سایبری گسترده و پیچیده، خواب خوش ندارد. او افزود: ایران هر روز دستاورد تازه‌ای را رونمایی می‌کند که مانند یک موشک بالستیک قلب دشمن را چاک چاک می‌کند. یادآور شد: از دانشمندان و صاحبان علم ستاد اجرایی فرمان امام خمینی (ره) نهایت قدردانی و تشکر را داریم. به گفته خطیب نماز جمعه کرج تولید واکسن کرونا نشانگر جایگاه علمی ایران است؛ امیدواریم با پشت سر گذاشتن دو مرحله بعدی تست واکسن ایرانی کرونا، بتوانیم به تولید انبوه برسیم. آیت‌الله حسینی همدانی به نخستین سالگرد سردار رشید اسلام، شهید حاج قاسم سلیمانی اشاره کرد و ادامه داد: این روزها صحبت از این سردار سرافراز بسیار است، اما بعدا از اخلاق ایشان که برگرفته از مکتب امام خمینی (ره) است باید مطالب بیشتری بیان شود. امام جمعه کرج با اشاره به اینکه حاج قاسم، این مبارز شجاع و مدبر هرگز در نبرد با تروریست‌ها کوتاه نیامد، اظهار کرد: سردار سلیمانی برای تمامی مسلمانان جهان و سایر انسان‌های صلح دوست، پیام‌آور صلح بود. وی با اشاره به درماندگی مجلس رژیم صهیونیست، یادآور شد: درست در سالگرد سردار سلیمانی رژیم صهیونیست بدترین وضعیت خود را سپری می‌کند. امام جمعه کرج به اقدامات آمریکا در راستای ایران هراسی اشاره کرد و افزود: آمریکا در طول ۴۱ سال انقلاب اسلامی ایران حتی یک‌لحظه هم دشمنی با ایران دست برنداشته، و امروز پس از ایجاد ایران هراسی در داخل ایران آرایش جنگی به خود گرفته است. آیت‌الله حسینی همدانی با بیان اینکه آمریکا فکر می‌کند اگر ناو جنگی در خلیج‌فارس بیاورد و موج رسانه‌ای ایجاد کند، ایران از مواضع انقلابی خود دست می‌کشد، تصریح کرد: دشمن اگر شجاعت داشت از پشت سر و شبانه با اقدام تروریستی حاج قاسم را به شهادت نمی‌رساندند، خوب می‌دانند که توانایی جنگ رو در رو با دلیر مردان ایران را ندارند. وی با تأکید بر اینکه منافع آمریکا و اسرائیل با هر اشتباهی در جهان به خطر می‌افتد، اظهار کرد: در مکتب رهبر کبیر انقلاب آموخته‌ایم که پس از توحید مقابل ظلم و ظالم بایستیم و تمام تربیت شدگان این مکتب مسیر همین عقیده را دارند. نماینده ولی‌فقیه در استان البرز با اشاره به اینکه عده‌ای در داخل و خارج تلاش می‌کنند تا از سیلی‌های این مکتب فرار کنند، تصریح کرد: ملت انقلابی در هر جای این جهان باشند هرگز از اعتقادات خود کوتاه نخواهند آمد. آیت‌الله حسینی افزود: شهید سلیمانی هوش سیاسی داشت و تن به مذاکره بی‌ثمر و تسلیم عزت‌سوز نمی‌داد و می‌گفت برای شهید شدن باید شهید زندگی کرد که همین جمله می‌تواند زندگی افراد را تغییر دهد. وی در پایان با اشاره به اینکه در استان فعالیت‌های زیادی انجام می‌شود، بیان کرد: برخی‌ها می‌گویند ماه‌های آخر دولت است و رخوت به خرج می‌دهند، آقایان طرح‌ها را رها نکنند و از جمله طرح‌هایی که باید ادامه پیدا کند، طرح گازرسانی به طالقان و آسارا است. انتهای پیام / ج
به گزارش خبرگزاری فارس از ورامین، حجت‌الاسلام سید محسن محمودی امام جمعه موقت ورامین ظهر امروز در خطبه‌های سیاسی عبادی نماز جمعه این هفته ورامین که پس از چندین هفته وقفه به دلیل شیوع کرونا امروز برگزار شد، اظهار کرد: ایام فاطمیه است و یکی از درس‌های مهم زندگی حضرت زهرا (س) دفاع از امامت و ولایت است، بزرگ‌ترین ظلم در تاریخ اسلام آن روزی رخ داد که «سقیفه بنی ساعد» تشکیل شد و جایگاه رفیع ولایت و امامت به خلافت تنزل پیدا کرد و حضرت زهرا (س) با احساس این خطر بزرگ و ویران‌گر به میدان آمد و دفاع کرد و اوج مظلومیت و غربت آنجا است که علی و فاطمه به خانه مهاجر و انصار بروند و از آن‌ها طلب یاری کنند ولی پاسخ نشنوند و بگویند اگر سخنان تو را پیش از بیعت با اولی می‌شنیدیم با غیر علی بیعت نمی‌کردیم. وی گفت: دهه بصیرت از ۹ الی ۱۹ دی‌ماه است و این دهه سالگرد ابلاغ پیام الهی امام به گورباچف است، امام کاری کرد که انبیاء الهی و اولیای آن‌ها انجام می‌دادند و آن روز رهبران شوروی فهمیدند امام چه می‌فرماید ولی بعدا اعتراف کردند و بعد هم برخورد مقتدرانه و عزت‌مندانه امام با فرستاده گورباچف غرورآفرین بود و این حرکت الهی امام امروز توسط مقام معظم رهبری با ارسال نامه خطاب به جوانان اروپا و سایر کشورها ادامه دارد. امام جمعه موقت ورامین با اشاره به گرامیداشت سالگرد شهادت سردار سلیمانی و ابومهدی المهندس، ادامه داد: داغ حاج قاسم همچنان تازه است، چه کرد این مرد بزرگ با دل‌های جوانان او که تمام عمرش را به خدمت به اسم اسلام و انقلاب و کشور کرد او که مقابل داعش کثیف ایستاد و اگر ایستادگی حاج قاسم و جبهه مقاومت معلوم نبود این حیوان‌های وحشی جهان می‌کردند. حجت‌الاسلام محمودی بیان کرد: درود بر سردار شهید قاسم سلیمانی که دقیقا روح زندگی و عصاره وصیت او پیروی و دفاع از ولایت است، شما این روزها فرازهایی از وصیت‌نامه ایشان را از رسانه‌ها می‌شنوید و یکی از رازهای پیروزی، عزت و اقتدار جامعه اسلامی همین‌جا است، لذا باید با تمام توان و قدرت از این جایگاه حراست کرد و باید بیداران زمان باشیم و حجت مطلقه پروردگار که جهان در انتظار اوست در عصر غیبت مطیع جایگاه نیابت آن حضرت و ولایت‌فقیه باشیم که اگر غیر این عمل شود خسران به همراه خواهد داشت. وی عنوان کرد: فردا از ساعت ۱۰ صبح مراسم سالگرد شهید سلیمانی از همین مسجد برگزار می‌شود که انشاءالله شرکت فرمائید، امروز ساعت ۵ عصر هم قرائت دعای توسل در تمام خانه‌ها است و از بلندگوهای مساجد هم پخش می‌شود ثوابش به روح حاج قاسم و ابومهدی نثار و برای دفع بلا خواهد بود،. امام جمعه موقت ورامین یادآور شد: اگرچه در ۱۸ دی‌ماه رزمندگان سپاه پاسداران آمریکایی‌های عین الاسد در عراق را هدف قرار دادند و هیمنه آمریکای وحشی را شکستند اما انتقام سخت همچنان در راه است و باید آمریکایی‌ها از منطقه اخراج شوند و انشاءالله قاتلان حاج قاسم تاوان این جنایت را خواهند داد. حجت‌الاسلام محمودی ابراز کرد: چهلم شهید دانشمند هسته‌ای شهید فخری‌زاده را هم گرامی می‌داریم و دشمنان فکر می‌کنند با ترور دانشمندان می‌توانند جلوی پیشرفت علمی کشور را بگیرند اما کور خوانده‌اند و خون شهید و سایر شهیدان هسته‌ای به رونق علمی کشور خواهد افزود. وی در خصوص مسائل شهرستان نیز اظهار کرد: اول اینکه متأسفانه برخی حرکات اشرار موجب ایجاد ناامنی و وحشت در این شهر دینی و انقلابی شده است و من از مسؤولان ورامین و دادستان درخواست می‌کنم با قدرت و قاطعیت با اشرار برخورد کند. امام جمعه موقت ورامین افزود: مورد دوم اینکه برخی نقاط شهر نیازمند نصب دوربین برای تأمین امنیت است چرا این دوربین‌ها نصب نمی‌شود؟ هیچ‌گونه کوتاهی در مورد تأمین امنیت مردم قابل‌قبول نیست لذا مسؤولان این مهم را دنبال کنند همچنین از دادستان محترم درخواست می‌کنم با قاطعیت به برخی از موارد تبعیض‌آمیز رسیدگی کنند چرا که برخی رخدادها در سطح شهرستان قابل‌قبول نیست. حجت‌الاسلام محمودی با تأکید بر اینکه باید جلوی برخی سوءاستفاده‌های مالی و اقتصادی گرفته شود، عنوان کرد: چرا شاهد برخی صحنه‌های ناهنجار هستیم، هر کس در هر جایگاهی باید وظیفه قانونی خود را بدانند و از فرماندار درخواست می‌کنم به سرعت این نابسامانی را سامان بخشد. وی در ادامه بیان کرد: مورد بعدی اینکه حمایت از تولید با برخی رفتارها و تصمیمات ناپخته سازگار نیست، بیش از ۳۰ هفته است به کارخانجات و مراکز تولیدی سر می‌زنم و خدا قوت عرض می‌کنم، تولیدکنندگان با تمام وجود برای کشور خود تلاش می‌کند که بسیار قابل تقدیر است ولی برخی تصمیمات توسط مراکز و ادارات خدماتی قابل توجیه نیست و من از مسؤولان امر می‌خواهم با توجه به حساسیت مسئله تولید از تصمیمات ناپخته جلوگیری کنند. امام جمعه موقت ورامین در رابطه با برگزاری یاد شهدای ۱۰ دی نیز اضافه کرد: این روز را گرامی می‌داریم اگرچه هر سال برنامه‌ای در مزار شهدا برای گلباران داشتیم ولی شرایط امسال اجازه نداد البته کارهای تبلیغی و رسانه‌ای خوبی انجام شد و روح شهیدان کریمی، میرزایی، شیرازی، شهدای ورامین و شهیدان گل عباس و شهدای سال ۵۷ درود می‌فرستیم و صلوات نثار می‌کنیم. حجت‌الاسلام محمودی در خصوص سخنان رئیس‌جمهور که فرموده‌اند اگر کسی دولت را تضعیف کند طرفدار آمریکا است، خاطرنشان کرد: البته که همه وظیفه دارند دولت اسلامی را تقویت کنند و کسی حق تضعیف دولت را ندارد البته تضعیف غیر از انتقاد است که مقامات نظام همواره بر انتقاد سازنده تأکید کرده‌اند ولی آنچه به ذهن می‌رسد این است که اگر امروز کسی دولت را تضعیف کند، خود دولت است که با تصمیمات ناپخته، عمل نکردن به وعده‌ها، مشکلات اقتصادی، حقوق‌های نجومی، رفتارهای اشرافی، امید بستن به غربی‌ها، تلاش برای مذاکره با دشمن، پرروکردن دشمنان و تحقیرهایی که نسبت به منتقدان انجام‌گرفته و امثال این مطالب اموری است که با کمال تأسف دولتمردان انجام داده‌اند و امید است که در این ماه‌های باقی‌مانده دست از این رفتارها برداشته شود تا خدای نکرده مصداقی از سخنان آقای رئیس‌جمهور نباشد. انتهای پیام / ۶۷۰۳۷ / پ / س
به گزارش خبرگزاری فارس از اراک، حجت‌الاسلام قاسم عبدالهی ظهر امروز در خطبه‌های نماز جمعه در مصلی بیت‌المقدس اراک اظهار کرد: شهید سلیمانی در ولایتمداری الگو و اسوه بود که باید شخصیت او را به درستی به آیندگان معرفی کرد. وی تصریح کرد: سردار دلها در زمانی که داعش با همه توان و حمایت کشورهای استعمارگر عراق و سوریه را هدف قرار داده و به خاک این کشورها نفوذ کرده بود، توانست سوریه و عراق را از چنگال داعش و استکبار جهانی بیرون آورد و یک‌تنه در مقابل استکبار مقاومت کند. امام جمعه موقت اراک با اشاره به تلاش‌هایی آمریکایی برای نابود کردن سوریه بیان کرد: آمریکا با وجود صرف بیش از هفت هزار میلیارد دلار در سوریه نتوانست به اهداف خود برسد، اما حاج قاسم سلیمانی و جبهه مقاومت با اندک بودجه‌ای توانستند داعش را از خاک این کشور بیرون برانند. عبدالهی ادامه داد: خون شهید سلیمانی جبهه مقاومت را منسجم‌تر از قبل کرد و درس ایستادگی و مقاومت به منطقه آموخت. وی بر لزوم انتقام خون این شهید تاکید کردو گفت: ملت ایران تا انتقام خون شهید سلیمانی را نگیرند، آرام نخواهند نشست. امام جمعه موقت اراک با اشاره به دهه بصیرت بیان کرد: دهه بصیرت فرصت بسیار خوبی برای دشمن شناسی و شناخت توطئه‌های دشمنان است. عبدالهی افزود: در فتنه ۸۸ عده‌ای فریب‌خورده با پشتیبانی استکبار تلاش داشتند اهداف دشمن را در خاک کشور پیاده‌سازی کنند که با هوشیاری وبصیرت مردم خنثی شد. به گزارش فارس اشاره به ایام فاطمیه و تلاش در راستای حل مشکلات اقتصادی از دیگر محورهای سخنرانی خطیب جمعه اراک بود. انتهای پیام /
به گزارش خبرنگار سینمایی خبرگزاری فارس، در یازدهمین دوره از جشنواره مردمی فیلم عمار، آثار بسیاری با موضوعات گوناگون و در ژانرهای مختلف حضور دارند، اما ۱۱ اثر از این میان تولیدات فاخری هستند که با موضوع سردار شهید حاج قاسم سلیمانی تولید شده‌اند. ** پرچم‌های مجازی مستند «پرچم‌های مجازی» با موضوع جنگ نرم در فضای مجازی به تهیه‌کنندگی و کارگردانی «حسن جعفری» ساخته‌شده است. این مستند که ۵۲ دقیقه زمان دارد در موسسه فرهنگی هنری اندیشه شهید آوینی تولید شده و درباره خشونت رسانه‌ای آمریکا نسبت به سردار سلیمانی است. بعد از شهادت حاج قاسم سلیمانی فیلم‌ها و تصاویر او در شبکه‌های اجتماعی مختلف توسط مردم در ایران و جهان به اشتراک گذاشته شد. اینستاگرام با پاک کردن پست‌ها و صفحاتی که به شهادت قاسم سلیمانی پرداخته بودند به ترور دیجیتالی سردار در سرتا سر جهان می‌پردازد. بسیاری از چهره‌های شاخص هنری، ورزشی و سیاسی با پاک شدن پست‌ها و صفحاتشان به این اقدام که تحدیدی جدی برای آزادی اطلاعات است اعتراض می‌کنند. آمریکا با خشونت رسانه‌ای نسبت به سردار سلیمانی وحشت خود را از شهادت او نیز عیان کرد. **نجات آمرلی مستند «نجات آمرلی» در ۲۷ دقیقه با موضوع مدافعان حرم به کارگردانی حامد هادیان و تهیه‌کنندگی مهدی مطهر در مرکز رسانه‌ای اوج ساخته‌شده است. شهر «آمرلی» در استان صلاح‌الدین عراق به مدت ۸۹ روز تحت محاصره گروه تروریستی تکفیری داعش قرار داشت. در شهریورماه سال ۹۳ با حملات ارتش عراق و حشدالشعبی این کشور این محاصره شکسته شد. فرمانده نبرد ظفرمندانه «آمرلی» سردار شهید قاسم سلیمانی بود. **قائد الحشد مستند «قائد الحشد» در ۶۴ دقیقه با موضوع مدافعان حرم به کارگردانی مهدی لارویی و تهیه‌کنندگی سیدهاشم موسوی ساخته‌شده است. جمال ابراهیمی در جوانی از عراق به کویت رفت تا مخفیانه با رژیم صدام مبارزه کند. و بعد از سال‌ها با لقب ابو مهدی المهندس به‌عنوان بزرگ‌ترین فرمانده‌ی جهادی عراق به خانه بازگشت. با شروع شدن جنگ توسط داعش، عراق از ایران درخواست کمک نمود و کسی که به کمکشان شتافت دوست و برادر ابو مهدی در جنگ تحمیلی ایران و عراق حاج قاسم سلیمانی بود، تا بار دیگر دوشادوش هم دشمن را زمین‌گیر کنند. ماجرای برادری‌ها و فتح الفتوحات حاج قاسم و ابو مهدی در این مستند از زبان هم‌رزمانشان روایت‌شده است. **همپای جهادی‌ها مستند «همپای جهادی‌ها» به تهیه‌کنندگی و کارگردانی محسن مقصودی در ۵۶ دقیقه تولید شده و موضوع آن درباره خانواده و سبک زندگی است. بعد از سیل فروردین ۹۹ خسارت زیادی به زیرساخت‌های کشاورزی منطقه جازموریان کرمان وارد شد. مهم‌ترین مسئله مردم در این منطقه خسارت وارده به ۱۵۰ چاه آب است. احیای کشاورزی منطقه از طریق احیای چاه‌های آب عامل مهمی در پیشگیری و حفظ مردم از آسیب‌ها خواهد بود. زنده‌بودن روحیه جهادی و فعالیت خودجوش ده‌ها گروه جهادی و مردمی نقطه عطفی در این منطقه است اما فقدان نهادهایی مانند جهاد سازندگی به‌عنوان پشتیبان و راهبر این فعالیت‌ها کاملا مشهود است. مردم جنوب کرمان راوی خاطراتی از فعالیت‌های جهادی حاج قاسم سلیمانی در محرومیت‌زدایی هستند. او توانست با اجرای طرح‌های کشاورزی و توسعه روستایی ازجمله طرح احرار و ساخت شهرک در شهر رودبار امنیت و معیشت پایدار را برای مردم محروم منطقه به ارمغان آورد. **خانه‌ای زیر باران مستند «خانه‌ای زیر باران» به خانواده و سبک زندگی می‌پردازد. ۲۳ دقیقه زمان دارد و تهیه‌کنندگی و کارگردانی آن برعهده محمدرضا خدنگی است. بعد از شهادت حاج قاسم سلیمانی فیلم‌ها و تصاویر او در شبکه‌های اجتماعی مختلف توسط مردم در ایران و جهان به اشتراک گذاشته شد. اینستاگرام با پاک کردن پست‌ها و صفحاتی که به شهادت قاسم سلیمانی پرداخته بودند به ترور دیجیتالی سردار در سرتا سر جهان می‌پردازد. بسیاری از چهره‌های شاخص هنری، ورزشی و سیاسی با پاک شدن پست‌ها و صفحاتشان به این اقدام که تحدیدی جدی برای آزادی اطلاعات است اعتراض می‌کنند. آمریکا با خشونت رسانه‌ای نسبت به سردار سلیمانی وحشت خود را از شهادت او نیز عیان کرد. ** «سوتک» مستند «سوتک» با محوریت جنگ نرم در ۱۰ دقیقه ساخته‌شده است. تهیه‌کنندگی و کارگردانی آن را محمد مهدی خالقی برعهده داشته است. حسن میرزایی که یک مغازه‌دار موتورسازی در مشهد دارد، با نصب پلاکارد و نوشته‌ها به شیشه مغازه خود کار فرهنگی انجام می‌دهد. این دغدغه‌مندی او برای عموم خوشایند بوده به طوری که با تشویق دوستان در فضای مجازی اینستاگرام، صفحه‌ای با عنوان سوتک ایجاد کرده و به روشنگری می‌پردازد. در مراسم شهادت سردار سلیمانی وی با پلاکارد نوشته خود مورد توجه عموم قرار گرفت. **اوخشاما مستند «اوخشاما» در مدت زمان ۱۶ دقیقه به تهیه‌کنندگی و کارگردانی عدالت فرزانه ساخته‌شده است. ننه زهرا اهل پارس‌آباد مغان است. او بعد از اعلام خبر شهادت حاج قاسم سلیمانی با دیدن تصویر او در خیابان به زبان ترکی و با نوایی دردآور عزاداری می‌کند و برایش روضه حضرت عباس می‌خواند. این اتفاق در شبکه‌های اجتماعی مورد توجه بسیاری قرار می‌گیرد. علاقه قلبی او به سردار سلیمانی منجر شد او فاصله دو هزار کیلومتری را تا شهر کرمان طی کند در تشییع جنازه سردار شرکت کند. **مکتب سلیمانی مستند «مکتب سلیمانی» در ۴۴ دقیقه تولید شده و تهیه‌کنندگی و کارگردانی آن را محسن غلامزاده مهرآبادی برعهده داشته است. مستند مکتب سلیمانی در روستای قنات ملک، به معرفی روستا و ابعاد شخصیتی و فعالیت‌های حاج قاسم سلیمانی، از زبان اهالی زادگاه او پرداخته است. انتهای پیام /
به گزارش خبرگزاری فارس از بندرانزلی، حجت‌الاسلام‌والمسلمین سید عبدالجواد شمس‌الدین در آئین خطبه‌های عبادی و سیاسی نماز جمعه این شهر با بیان اینکه دشمنان برای مقابله با جمهوری اسلامی و براندازی نظام اسلامی تلاش‌های فراوانی کردند، اظهار کرد: دشمنان نظام به دلیل اینکه موفقیتی به دست نیاوردند طرحی ۳۰ ساله برای جمهوری اسلامی طراحی کردند و در هر دهه فتنه‌های ۷۸، ۸۸ و ۹۸ را راه انداختند ولی نتوانستند به موفقیت برسند. وی با تأکید براینکه فتنه‌ها به‌صورت یک جریان در کشور جاری می‌باشند، گفت: دستور کار دشمن براندازی نظام اسلامی است و این جریان بعد از طراحی ۳۰ ساله آغازشده و اگر بخواهیم شناخت دقیقی نسبت به فتنه پیدا کنیم و مقابله مناسب و پیشگیری داشته باشیم لازم است جریان فتنه را به‌هم‌پیوسته بدانیم. خطیب جمعه انزلی با اشاره به اینکه مردم و به‌ویژه مسؤولین باید مراقب عوامل و عناصر فتنه باشند و نباید از آنان غافل شوند، تصریح کرد: مجموعه‌های اجرایی و اداری کشور بسیار حائز اهمیت است زیرا این‌ها با مردم سرکار دارند و دشمن هدفش هم همین است که آستانه صبر مردم و تحمل آنان را با کمک همین داخلی‌ها به هم بریزد. شمس‌الدین با بیان اینکه بارها رهبری تأکید داشتند که صف خود را از فتنه گران جدا کنید، افزود: متأسفانه می‌بینیم به این گوشزدها توجه نمی‌شود و حتی وزیری داشتیم که با عناصر فتنه ارتباط داشت و دارد. وی با اشاره به گرانی‌های افسارگسیخته‌ای که بر اساس بی استدلالی و بدون توجیه است، بیان کرد: این مسئله یا تعلل مدیران است یا کاستی در نظام تولید و یا در توزیع است، در مسئله احتکار بااینکه می‌دانند کشور نیاز به کالای اساسی دارد اما در گمرک‌ها می‌ماند همچنین انبارهایی که کشف می‌شود اما بعدازآن نمی‌دانیم چرا در بازار اثر نمی‌گذارد. خطیب جمعه انزلی با بیان اینکه کسی در این هشت سال از عمر دولت سراغی از احزاب نمی‌گرفت اما اکنون فعال‌شده‌اند، تصریح کرد: هر زمان که نزدیک انتخابات می‌شود از احزاب می‌گویند تا برای انتخابات، التهاب و جنگ روانی ایجاد کنند و متأسفانه باید گفت استاندار گیلان هم به‌تازگی خانه احزاب راه انداخته است. شمس‌الدین با اشاره به فضاسازی‌های اخیر دشمنان نظام در رسانه‌ها و همچنین جنگ اراده‌ها بیان کرد: در روزهای اخیر مطلبی مطرح‌شده که احتمال حمله نظامی به کشور ما گسترش پیداکرده و متأسفانه بعضی‌ها از داخل هم یک سری گرا به دشمنان می‌دهند و موجب سوءاستفاده دشمنان قرار می‌گیرد. خطیب جمعه انزلی با تأکید براینکه اگر دشمن حمله‌ای به جمهوری اسلامی داشته باشد کل منطقه به آتش کشیده خواهد شد و افزود: اولین نقاطی که مورد هدف خواهد گرفت تل‌آویو و حیفا خواهد بود، آبراه‌های مهم خلیج‌فارس، باب المندب، بسته خواهد شد و نه‌تنها در منطقه آسیب خواهند دید بلکه در دل کشور خودشان هم دچار مشکلاتی خواهند شد. شمس‌الدین دلایل فضاسازی‌های رسانه‌ای اخیر علیه نظام را مختلف برشمرد و گفت: مستکبرین بر این باورند که با این بازی‌ها و فضاسازی‌ها، انتقام سخت را تحت شعاع قرار دهند و خود را از مهلکه نجات دهند. وی با بیان اینکه اخراج آمریکایی‌ها از منطقه از دیگر زوایای انتقام سخت است و افزود: دشمن هم می‌داند دیگر نمی‌تواند بیشتر از این در منطقه بماند و شرایطشان سخت و وحشت‌آفرین است. خطیب جمعه انزلی با اشاره به سخنان اخیر وزیر امور خارجه ایران در شبکه‌های اجتماعی بیان کرد: متأسفانه وی به جامعه القاء می‌کنند یا باید جنگ کنیم یا مذاکره تا جامعه به سمت مذاکره برود، اگر مسؤولین خودشان قدرت ایستادگی ندارند به اتکا مردم بایستند زیرا مردم ۴۲ ساله است که ایستاده‌اند. انتهای پیام / ۸۴۰۰۸
به گزارش خبرنگار اقتصاد بین‌الملل خبرگزاری فارس، به نقل از رویترز، آمارهای دولتی آمریکا که شب گذشته منتشر شد نشان می‌دهد، که تولید نفت این کشور به خاطر کاهش تقاضا ناشی از شیوع کرونا و متعاقبا پایین آمدن قیمت نسبت به ابتدای سال جاری بیش از ۲ میلیون بشکه در روز کاهش داشته است. این گزارش نشان می‌دهد، تقاضای نفت در آمریکا به عنوان بزرگ‌ترین اقتصاد جهان نسبت به ابتدای سال ۲۰۲۰ همچنان پایین‌تر است. به طور کلی در ماه اکتبر تقاضای نفت در بازار داخلی آمریکا ۲ ٫ ۱۵ میلیون بشکه روزانه کاهش داشته و نسبت به مدت مشابه سال ۲۰۱۹ هم بیش از ۱۰ درصد پایین آمده است. این رقم برای ماه سپتامبر ۹ ٫ ۵ درصد بود که در ماه اکتبر افزایش‌یافته است. این گزارش رسمی نشان می‌دهد، در ماه نوامبر سال ۲۰۱۹ تولید نفت آمریکا ۱۲ ٫ ۸۶ میلیون بشکه در روز بوده که در ماه می‌سال جاری و به خاطر شرایط پیش‌آمده ناشی از شیوع کرونا، کاهش تقاضا، و پایین آمدن قیمت افت سنگینی داشته است. به طور کلی این عوامل باعث شده تا شرکت‌ها مجبور شوند فعالیت‌های خود در حفاری چاه‌های نفتی را به شکل گسترده‌ای کاهش دهند. در ماه اکتبر هم که فعلا آخرین اطلاعات موجود درباره آن است تولید نفت آمریکا روزانه ۴۴۲ هزار بشکه پایین آمده و به ۱۰ ٫ ۴۲ میلیون بشکه در روز رسیده است. بنا به اعلام سازمان اطلاعات انرژی آمریکا، بیشترین کاهش تولید نفت آمریکا از محل پایین آمدن تولید در میادین فراساحلی خلیج مکزیک بوده است. در ماه اکتبر همچنین خلیج مکزیک شاهد وقوع طوفان‌های سهمگین بوده که این مسأله هم مزید بر علت پایین آمدن تولید نفت در این کشور بوده است. تولید گاز در آمریکا هم از ۱۰۰ ٫ ۲ میلیارد فوت مکعب در ماه سپتامبر به ۹۹ ٫ ۵ میلیارد فوت مکعب در ماه اکتبر رسیده است. انتهای پیام /
بر اساس پیگیری‌های خبرنگار سلامت خبرگزاری فارس، وضعیت جسمانی آیت‌الله مصباح نسبت به‌روز گذشته تغییر چندانی نداشته است و حال وی مساعد نیست. آیت‌الله مصباح در حال حاضر دربخش آی. سی. یو یکی از بیمارستان‌های تهران بستری و تحت مراقبت قرار دارند. گفتنی است وی از چند روز قبل به دلیل بیماری مربوط به دستگاه گوارش و توصیه پزشکان در بیمارستان بستری‌شده است. انتهای پیام /
به گزارش خبرگزاری فارس از آستانه‌اشرفیه، حجت‌الاسلام احمد طیبی ظهر امروز در آئین نماز جمعه عبادی سیاسی این هفته در مسجد جامع این شهر با بیان اینکه تحرکات آمریکا در منطقه بسیار مذبوحانه و از روی استیصال است، اظهار کرد: در چند روز اخیر ارتش آمریکا با دستور ترامپ دیوانه، ناو و زیردریایی‌های خود را به خلیج‌فارس آورده و دست به تحرکات مشکوک در منطقه می‌زند که این امر نشان‌دهنده خشم ترامپ از شکست در انتخابات ریاست جمهوری آمریکا است. وی با اشاره به قدرت نظامی و دفاعی جمهوری اسلامی ایران در خاورمیانه گفت: بعد از حمله موشکی سپاه پاسداران به پایگاه نیروی هوایی آمریکا در عین الاسد این کشور علیرغم تهدیدهای پی‌درپی جرات هیچ واکنشی را نداشت لذا ترامپ قمارباز بداند کوچک‌ترین تجاوز به خاک مقدس جمهوری اسلامی با شدیدترین واکنش دفاعی ایران مواجه می‌شود. امام‌جمعه آستانه‌اشرفیه با اشاره به اینکه ترامپ درصدد قماری بزرگ در منطقه است، تصریح کرد: مردم و مجلس کنگره و سنای آمریکا در این شرایط کرونایی و سخت اقتصادی که در کشور آمریکا وجود دارد با شروع هرگونه جنگ مخالف بوده و از طرفی آنان می‌دانند مردم جمهوری اسلامی ایران از جنگ هیچ ترس و نگرانی نداشته و نیروهای نظامی ایران در آمادگی کامل به سر می‌برند. طیبی هدف نهایی محورهای مقاومت در منطقه را خروج آمریکا از منطقه دانست و افزود: در چند ماه گذشته رژیم صهیونیستی به دنبال شروع جنگ با ایران است و انشا الله این تحرکات آمریکا منجر به خروجش از منطقه و نابودی صهیونیست جهانی می‌شود. وی با انتقاد نسبت به مشکل تأمین کود شیمیایی در آستانه‌اشرفیه بیان کرد: کشاورزان برای شخم زمستانه و آغاز فصل زراعی جدید نیاز به کود شیمیایی داشته و در چند هفته گذشته با مشکل تأمین کود در بازار مواجه شدند و از مسؤولین انتظار داریم افراد خاطی را شناسایی و به مراجع قضایی تحویل دهند. انتهای پیام / ۳۳۸۹
به گزارش گروه بین‌الملل خبرگزاری فارس، «هشام شرف» وزیر خارجه دولت نجات ملی یمن در گفت‌و‌گویی اختصاصی با سایت عربی خبرگزاری فارس تأکید کرد که سردار شهید حاج قاسم سلیمانی فرمانده پیشین نیروی قدس سپاه پاسداران انقلاب اسلامی ایران مکتب و روش زندگی و عملی است که جوانان مسلمان در راستای خدمت به مردمشان و برای در اولویت قرار دادن مصحلت آنها از آن پیروی خواهند کرد. وزیر خارجه یمن سردار سلیمانی را یکی از ستاره‌های درخشان امت اسلامی در دفاع از مسلمانان و مستضعفان توصیف کرد و گفت که راه و روش خیره‌کننده او، منهجی است کامل از یک مسیر ارزشمند و والا برای آن دسته افرادی که می‌خواهند به مردم خدمت کنند و آنها را به سطوح عالی ببرند. هشام شرف در ادامه اظهاراتش در ارتباط با اقداماتی که فرماندهان عالی محور مقاومت بایستی در راستای ادامه قدرتمندتر راه مقاومت اتخاذ کنند، توصیه کرد: «پیش از هر چیز بایستی بر توان و انسجام محور مقاومت به عنوان یک امر حتمی و ضرورتی برای آزادی مردم تأکید کرد. چیزی که از فرماندهان عالی کشورهای عضو این محور خواسته می‌شود، هماهنگی مشترک بیشتر، همبستگی بایکدیگر و بالاترین سطح هوشیاری در قبال دشمن است و همچنین تبادل اطلاعات مربوط به امنیت این فرماندهان و دستگاه‌های متعلق به آنها و از طرفی، تقویت و افزایش توان در تمام زمینه‌ها بویژه در زمینه اطلاعات، امنیت سایبری و اطلاعاتی برای برداشتن گام‌های بلند در مقابله با محور توطئه و شر». شرف در ادامه در ارتباط با تعارض ادعاهای آمریکا درباره مبارزه با تروریسم و ترور مهم‌ترین فرمانده مبارزه‌کننده با تروریسم توضیح داد: «مردم جهان به این رفتار زشت و برخورد دوگانه دولت‌های کاخ سفید عادت دارند. این‌ها موجودیت‌هایی سیاسی هستند که به منفعت‌طلبی، خودرأیی بیش از حد و استفاده از دیگران بدون تلاش برای مشارکت داشتن، شراکت و توسعه اصل بهره‌گیری در راستای منافع جوامع انسانی اعتقاد دارند. این یک رویکرد فلسفی است و عملی است که اندیشه سرمایه‌داری و سازمان‌های صنایع جنگی غرب و آمریکا به‌طور قابل ملاحظه‌ای با آن خو گرفته‌اند که استفاده از مفهوم مبارزه با تروریسم نیز در اینجا قرار می‌گیرد». وزیر خارجه دولت نجات ملی یمن ادامه داد: «آنها تنها به دنبال تحقق هر آن چیزی هستند که به نفع سیاستمداران کاخ سفید باشد و برای آنها امنیت و [فضایی] برای استفاده ایجاد کند و هر آنچه به حساب صنایع و بانک‌های آمریکا و اروپا پول بیفزاید، مورد توجه آنها قرار خواهد گرفت و برای آنها از اولویت برخوردار خواهد بود. پس از این موارد، آنها به دیگر امور توجه می‌کنند». هشام شرف در ادامه افزود: «منظور آنها از مفهوم مبارزه با تروریسم در درجه نخست مبارزه با کسانی است که در برابر سیاست سرمایه‌داری می‌ایستند [و پس از آن] تحقق اهداف پیمان ناتو و موجودیت‌های سیاسی غرب قرار می‌گیرد آن هم بدون هیچ‌گونه توجه انسانی یا در نظر گرفتن منافع مردم. پس از این‌ها نیز مسائل امنیتی مرسوم قرار دارد آن هم به‌شرطی که به منافع کاخ سفید و مدیران اجرایی شرکت‌های سازنده اسلحه در آمریکا و اروپا خدشه‌ای وارد نشود». وزیر خارجه یمن در بخش پایانی اظهاراتش در پاسخ به این سؤال که آیا ترور شهید سلیمانی و همراهان ایشان به جوانان مسلمان بویژه جوانان یمن برای ادامه راه شهداء و مبارزه با استکبار جهانی انگیزه خواهد داد، تأکید کرد: «شهید قهرمان سپهبد حاج قاسم سلیمانی زندگی خود را در راستای خدمت به مردم و امت اسلامی سپری کرد نه برای به دست‌آوردن پست زندگی کرد نه برای کسب دارایی یا دستاوردهای شخصی. شهید سپهبد قاسم سلیمانی اکنون مکتب، یک روش زندگی و عملی است که جوانان مسلمان در راستای خدمت به مردمشان و برای در اولویت قرار دادن منفعت آنها او را الگوی خود قرار خواهند داد». *گفت‌و‌گو: معصومه فروزان انتهای پیام / م
به گزارش خبرگزاری فارس از همدان، سپاه انصارالحسین (ع) استان همدان به مناسبت فرارسیدن اولین سالگرد شهادت سردار دل‌ها، سپهبد شهید «حاج قاسم سلیمانی» بیانیه‌ای صادر کرد. متن بیانیه به شرح ذیل است: بسم رب الشهداء و الصدیقین و بسم‌الله القاصم الجبارین باز هم برگی از کتاب تاریخ انقلاب اسلامی ورق خورد و یک سال از ناگوار‌ترین، اما پرثمرترین اتفاقات جهان اسلام گذشت که روزی را به نام جهانی مقاومت در تقویم، ثبت نمود. فاجعه‌ای که در اولین روزهای سال نو میلادی ۲۰۲۰ توسط نظام سلطه، صهیونیسم خونخوار، وهابیت فرتوت و دست‌نشانده‌های خبیث آنها ایجاد شده و شهادت سردار «حاج قاسم سلیمانی» فرمانده سپاه قدس، حامل نشان عالی ذوالفقار، قافله‌سالار پاسداران و مدافعان حرم، به همراه ابومهدی مهندس، مجاهد خستگی‌ناپذیر ملت عراق در کنار یکدیگر را رقم زد که حضورشان، داعش را فانی و رفتنشان، اضمحلال آمریکا و اسرائیل را در پی خواهد داشت. مشایعت عظیم مردمی و بزرگواره‌های این سرداران رشید اسلام با بازتاب‌های جهانی یک ساله پس از آن باعث شد جبهه مقاومت، بیمه و پیروزی آن تضمین شود. اینک یزیدهای زمانه و ایادی استکبار و صهیونیزم بدانند ما مجاهدین سپاه انصارالحسین (ع) همدان، ضمن محکوم نمودن این جنایت بزرگ، با تأسی به آیه شریفۀ «من المومنین رجال صدقوا ما عاهدواالله علیه فمنهم من قضی نحبه و منهم من ینتظر و ما بدلوا تبدیلا» به خون مطهر این شهدای والامقام قسم یاد می‌کنیم که: ۱ - مکتب مقدس «سلیمانی» را با تربیت نسلی که میلیون‌ها امثال «محسن حججی» از آن محصول خواهد داد، با تمام وجود ترویج نموده و خالصانه از آن مجاهدت خواهیم کرد و حال آنکه چشمۀ کوچکی از آن را در ایران بدون «حاج قاسم» اما توأم با هجمۀ کرونا، با اجرای رزمایش‌های همدلی و جهاد آموزشی به نام سردار دل‌ها جاری نموده‌ایم. ۲ - انتقام سخت در راه است؛ استکبار جهانی باز هم بداند که پس از دهه‌ها حضور نامشروع و نامبارک در منطقه، هماره منفور ملل منطقه و نیز در دهه دوم هزاره جدید میلادی، بازنده بزرگ منطقه به شمار می‌آید. ترامپ قمارباز با هدف قرار دادن ناجوانمردانۀ فرزند برومند ایران اسلامی و مطیع محض ولایت، تقلا کرد تا شاید بتواند گوشه‌ای از شکست‌های خویش در غرب آسیا را جبران کند، اما غافل از اینکه با این جنایات، روند شکست دولت غاصبش تسریع خواهد شد. ۳ - بند بند وصیت‌نامۀ سردار دل‌ها را به اطاعت از ولایت و فرمان «ایران قوی» جامۀ عمل می‌پوشانیم و نیز تدبیر عالمانۀ سکاندار کشتی ولایت در انتصاب به موقع سردار «قاآنی» غیور، مصداق کلام حکیمانۀ امام خمینی (ره) رهبر کبیر انقلاب اسلامی را ارج نهاده که «هر پرچمی که از دست توانای سرداری بیفتد سردار دیگری آن را برخواهد داشت.» و معتقدیم با این چراغ راه، چشم نظام سلطه کورتر گردیده است. ۴ - و در آخر این را هم بداند با به شهادت رساندن فرماندۀ مقاومت حشدالشعبی و مقاومت سردار ابومهدی مهندس؛ عراق آینده، خاستگاه حکومت جهانی مهدی موعود در شهر کوفۀ آن، خیزشگاه حرکت‌های منسجم و هدفمند علیه نظام سلطه جهانی و خصوصا شیطان بزرگ آمریکای جهانخوار می‌گردد تا «اشداء علی الکفار و رحماء بینهم» به ثبوت برسد. و این میثاق‌نامه را همزمان با اربعین شهادت دانشمند «محسن فخری‌زاده» در تمام رسانه‌ها، مطبوعات و عرصه‌های حقیقی و مجازی، به توقیع رسانده و به حمایت از تمامی مظلومان و ستم‌دیدگان عالم، آن را تقدیم به بزرگ‌ترین سردار عصر حکمت و فرزانگی می‌نماییم که افتادن دست پرتوان و مهربانش، یک عالم را تکان داد. انتهای پیام / ۳۱۴۰ /
به گزارش خبرگزاری فارس در یزد، حجت‌الاسلام والمسلمین سیدناصر محمدی در خطبه‌های این هفته ۱۲ دیماه نماز جمعه مرکز استان، با اشاره به فرا رسیدن سالروز اولین سالگرد شهید سلیمانی از قول مقام معظم رهبری، اظهار کرد: شهید سپهبد حاج قاسم سلیمانی نه فقط قهرمان ایران که قهرمان عالم اسلام و جامعه جهانی مومنان است. وی برخورداری از تقوای الهی را مهمترین ویژگی شهید سلیمانی دانست و افزود: کارهای بزرگ و نشدنی حاج قاسم سلیمانی با توکل به خدا شدنی شد. امام جمعه موقت یزد با بیان این‌که شهید سلیمانی یک مکتب برگرفته از آموزه‌های الهی بود، گفت: سردار سلیمانی در وهله اول عبد خدا بود و در سخت‌ترین شرایط مراقب حلال و حرام و حق‌الناس بود. حجت‌الاسلام محمدی در ادامه با اشاره به مردود شدن یک سری از رجال در طول بیش از ۴۰ سال انقلاب اسلامی، تصریح کرد: انسان با تقوا در فتنه‌ها مردود نمی‌شود. وی مهربانی، ایستادگی در برابر دشمنان، عاشقی، بصیرت‌افزایی، ولایت‌مداری، اخلاص و تقوا را مولفه‌های مکتب شهید سلیمانی عنوان کرد و افزود: مکتب شهید سلیمانی با تقوا و اخلاص شروع و با شهادت به پایان می‌رسد. امام جمعه موقت یزد با بیان این‌که برخی‌ها همیشه به دنبال تحریف کردن مسائل مختلف هستند، تأکید کرد: شهید سلیمانی قهرمان عالم اسلام، انسانی ولایت‌مدار و انقلابی است که در وصیت نامه‌اش خود را سرباز ولایت‌فقیه معرف کرده است. حجت‌الاسلام محمدی دشمن‌شناسی را از دیگر ویژگی‌های شهید سلیمانی دانست و بیان کرد: در مرام شهید سلیمانی سیاسیت عین دیانت وی بود. وی شهادت شهید سلیمانی را نمایش ضعف و ترس استکبار جهانی از ملت ولایت‌مدار ایران اسلامی دانست و از قول سردار اسماعیل قاآنی فرمانده نیروی قدس سپاه، خاطرنشان کرد: هیچ نقطه‌ای در جهان برای قاتلان سپهبد شهید قاسم سلیمانی امن نیست. امام جمعه موقت یزد در بخش دیگری از سخنان خود با بیان این‌که ایران اسلامی در همه عرصه از نخبگان متعهد انقلابی برخوردار است، گفت: ایستادگی در برابر استکبار جهانی لازمه توسعه کشور است. وی در پایان خنثی‌سازی توطئه دشمنان را مهمترین رسالت مسئولان و دست‌اندرکاران دانست و تأکید کرد: تنها راه پیشرفت و برون‌رفت کشور از چالش‌های موجود تکیه بر توان داخلی است. انتهای پیام / ر
به گزارش خبرگزاری فارس از سمنان به نقل از روابط‌عمومی اداره کل میراث‌فرهنگی، گردشگری و صنایع‌دستی استان سمنان، کاروانسرای صفوی آهوان به علت عدم رسیدگی در حال تخریب و نابودی بود. نفوذ رطوبت از بام بنا موجب وارد شدن آسیب به ساختار سازه‌ای بنا شده بود و برای جلوگیری از ورود آسیب‌های بیشتر، ضمن آواربرداری از بام بنا و حذف گیاهان از بام، کار دوغاب‌ریزی مجدد سقف و ایزوله کاهگل بام در قالب مرمت اضطراری انجام شد. اعتبار مرمت اضطراری بام کاروانسرای آهوان از ردیف اعتبارات ملی تأمین شده است و با مرمت‌های انجام‌شده، بخش‌های بزرگی از بنا از خطر آسیب بیشتر نجات یافت. کاروانسرای آجری آهوان در ۴۰ کیلومتری جاده سمنان‌دامغان و در نزدیکی جاده واقع‌شده است و مصالح اصلی ساختمان این کاروانسرا آجر، آهک و خاک رس است. کاروانسرای آجری آهوان سمنان به شماره ۱۳۷۳ در فهرست میراث ملی به ثبت رسیده است. انتهای پیام / ۷۴۰۰۱ / م /
عباس بیات سرمدی در گفت‌وگو با خبرنگار اقتصادی خبرگزاری فارس درباره افزایش قیمت عوارضی آزادراه‌ها که به تازگی از سوی معاونت برنامه‌ریزی وزارت راه و شهرسازی ابلاغ‌شده است، بیان کرد: سالانه متناسب با تورم و با توجه به هزینه‌های نگهداری و بهره‌برداری از آزادراه‌ها، افزایش نرخی در عوارضی آزادراه‌هایی که مشارکت سرمایه‌گذار غیردولتی دارند، اعمال می‌شود. * درخواست وزیر راه برای تأخیر در افزایش نرخ عوارضی آزادراه‌ها مدیرکل بهره‌برداری و نگهداری آزادراه‌های کشور ادامه داد: هر سال موضوع نرخ عوارضی آزادراه‌ها در آن سال بررسی، مشخص و توسط وزیر راه و شهرسازی ابلاغ می‌شود. وی بیان کرد: افزایش قیمت عوارضی آزادراه‌ها بسته به تورم معمولا هر سال در ۶ ماهه ابتدایی سال محاسبه و اعمال می‌شود (حداکثر در مرداد و یا شهریور همان سال) اما امسال به دلیل تورم و مشکلات اقتصادی مردم، وزیر راه و شهرسازی درخواست داد که کمی دیرتر این افزایش نرخ‌ها اعمال شود. * افزایش متوسط ۱۵ درصدی قیمت عوارضی آزادراه بیات سرمدی در پاسخ به این سوال که امسال چه میزان افزایش در نرخ عوارضی آزادراه‌ها اعمال‌شده است؟ اظهار کرد: به طور متوسط امسال افزایش ۱۵ درصدی در نرخ عوارض آزادراه‌ها اعمال‌شده است. مدیرکل بهره‌برداری و نگهداری آزادراه‌های کشور درباره افزایش نرخ عوارضی آزادراه‌های دولتی بیان کرد: این موضوع در حوزه تصمیمات شورای اقتصاد است و وزارت راه و شهرسازی در ین حوزه دخل و تصرفی ندارد. * دلایل طولانی شدن مدت زمان بازگشت سرمایه آزادراه وی در پاسخ به این سوال که در برخی از آزادراه‌ها در ابتدای بهره‌برداری اعلام‌شده بود مدت زمان بهره‌برداری بخش خصوصی و بازگشت سرمایه به عنوان مثال ۱۰ ساله است، اما امروز می‌بینیم بیش از این مدت زمان بازگشت سرمایه بخش خصوصی به طول انجامیده است و دلیل این موضوع چیست؟ گفت: در پیش‌بینی‌ها و مطالعات اولیه برآورد بازگشت سرمایه محاسبه می‌شود که طبق آن برآورد و بررسی‌ها، به عنوان مثال بازگشت سرمایه آزادراه در ۱۰ یا ۱۵ سال انجام می‌شود اما با توجه به افزایش تورم یا هزینه نگهداری مسیر، این مدت زمان ممکن است به طول بیانجامد یا اینکه شرکت سرمایه‌گذار سرمایه‌گذاری جدید داشته است. بیات سرمدی با بیان اینکه تورم هم می‌تواند در افزایش هزینه‌های سرمایه‌گذار موثر باشد، بیان کرد: به عنوان مثال یک روکش آسفالت در مطالعات اولیه ۱۰ سال پیش، ۱۰ میلیارد تومان برآورد می‌شود ولی امروز به ۳۰۰ میلیارد تومان می‌رسد که این باید ملاحظه شود و در استهلاک سرمایه سرمایه‌گذار دیده شود و به همین علت است که مدت زمان بهره‌برداری به طول می‌انجامد. مدیرکل بهره‌برداری و نگهداری آزادراه‌های کشور اضافه کرد: البته ممکن هم هست که مدت زمان بازگشت سرمایه سرمایه‌گذار، از آنچه در مطالعات اولیه پیش‌بینی‌شده است، کوتاه‌تر شود. وی در پاسخ به این سوال که تعیین بازگشت اصل و سود سرمایه سرمایه‌گذار توسط کدام سازمان انجام می‌شود؟ اظهار داشت: این موضوع توسط وزارت راه و بررسی می‌شود، البته حسابرسی به این هزینه‌ها در حیطه اختیارات حسابرس مورد وثوق وزارت اقتصاد است که به وزارت راه و شهرسازی معرفی می‌شود و وزارت راه به شرکت سرمایه‌گذاری معرفی می‌کند. به گزارش فارس، در راستای اجرای ماده ۳۴ آیین‌نامه اجرایی قانون احداث پروژه‌های عمرانی بخش راه و ترابری از طریق مشارکت بانک‌ها که وزیر راه و شهرسازی را مسئول تعیین نرخ عوارض سالانه وسایل نقلیه عبوری از آزادراه‌ها تعیین کرده است، معاونت برنامه‌ریزی و مدیریت منابع وزارت راه و شهرسازی، نرخ‌های جدید عوارض آزادراه‌ها را اعلام کرد که از ۱۰ دی‌ماه امسال قابل‌اجرا است. (از اینجا بخوانید) انتهای پیام /
به گزارش گروه بین‌الملل خبرگزاری فارس، «اسماعیل هنیه» رئیس دفتر سیاسی جنبش حماس از تلاش برای تحقق اتحاد ملی در این کشور خبر داد. خبرگزاری شهاب به نقل از هنیه گزارش داد، تلاشهای جدیدی برای از سرگیری گفت‌وگوی ملی آغاز شده که هدف آن، رسیدن به آشتی و اتحاد ملی است. وی تأکید کرد، اتحاد ملی، سنگ‌بنای اصلی برای مقابله با اشغالگر صهیونیست و طرحهای این رژیم است؛ طرحهایی که هدف آن، نابودی مسئله فلسطین و از بین بردن حقوق ملت آن در خصوص سرزمین، مقدسات و بازگشت آوارگان است. این مسئول حماس تصریح کرد: «در حال برقراری تماسهای داخلی و خارجی هستیم تا این تلاشها به موفقیت برسد و برای تکمیل اقدامات خود، دست به تحرکاتی زده‌ایم». هنیه با اشاره به اینکه، این اقدامات درباره گفت‌وگو با مسئولان فتح و سایر گروه‌های فلسطینی است، خاطر نشان کرد، هدف از این اقدامات، دستیابی به اتحاد از طریق سازماندهی مجدد نهادهایی مانند سازمان آزادیبخش و تشکیلات خودگردان است. وی در پایان تصریح کرد، این اقدامات بنا بر قاعده، مشارکت و توافقات ملی و بر اساس اراده ملت فلسطین است که از طریق انتخابات آزاد و شفاف صورت خواهد گرفت. انتهای پیام / م
به گزارش خبرنگار ورزشی خبرگزاری فارس، تمرین امروز تیم فوتبال استقلال از ساعت ۱۲:۳۰ در زمین ورزشگاه نفت تهرانسر برگزار شد. *محمود فکری پیش از شروع تمرین به هرویه میلیچ مدافع کروات استقلال اجازه تمرین نداد. این بازیکن روز گذشته استوری منتشر کرد و مدعی شد بازی نکردن وی مقابل گل گهر بی‌دلیل بوده است. *پیش از شروع تمرین فکری برای دقایقی با بازیکنان صحبت کرد و از آنها خواست به نظم و انضباط اهمیت بدهند. * صمد مرفاوی به دلیل ابتلا به کرونا در تمرین امروز حضور نداشت. *سبحان خاقانی در تمرین امروز به صورت اختصاصی زیر نظر کادر پزشکی کار کرد. *داریوش شجاعیان مثل روزهای اخیر بدون مشکل در برنامه‌های گروهی حضور پیدا کرد. *مهدی قائدی بعد از دقایقی از تمرین با کسب اجازه از کادر فنی ورزشگاه نفت تهرانسر را ترک کرد. * محمد نادری به صورت اختصاصی تمرین کرد. تیم فوتبال استقلال روز ۱۵ دی‌ماه در ورزشگاه آزادی به مصاف آلومینیوم اراک می‌رود. انتهای پیام /
حجت‌الاسلام سیدمحمد سادات در گفت‌وگو با خبرنگار فارس در سنندج با گرامیداشت اولین سالگرد شهادت حاج قاسم سلیمانی و چهلم دانشمند هسته‌ای دکتر فخری‌زاده اظهار کرد: مهمترین رسالت نیروهای انقلابی گسترش کلیدواژه بصیرت در جامعه است. رئیس شورای ائتلاف نیروهای انقلابی استان کردستان افزود: روزها به خودی خود هیچ تفاوتی با هم ندارند اما یک سری انسان‌ها، اتفاقات و مجاهدت‌هایی که در برخی ایام سال واقع‌شده موجب می‌شود یک سری ایام ویژگی‌های خاص پیدا کنند و به تعبیر قرآن یوم‌الله شوند. حجت‌الاسلام سادات تصریح کرد: این ایام روزهای بسیار سرنوشت‌ساز برای نظام مقدس اسلامی هستند. بصیرت مردم سناریوی دشمنان در فتنه ۸۸ را ناکام گذاشت وی خاطرنشان کرد: بعد از آن فتنه‌ای که سناریونویسان و کارگردان‌هایش نظام سلطه و سرویس‌های امنیتی با مشارکت مزدوران داخلی بودند و ماه‌ها تلاش کردند کشور را به سمت آشوب و بلوا ببرند، نهایتا کار به جایی رسید که خیمه‌های امام حسین (ع) را به آتش کشیدند. وی گفت: پس از سخنرانی امام مسلمین که فرمودند من جان ناقابلی دارم که آن را هم اهدا می‌کنم، خون غیرت و انقلابی مردم به جوش آمد و بساط فتنه و فتنه‌گران را برچیدند و این روز به‌روز تجلی بصیرت‌مداری مردم ایران اسلامی و میثاق ملت با رهبری تبدیل شد. رئیس شورای هماهنگی تبلیغات اسلامی استان کردستان اضافه کرد: حماسه حضور مردم در ۹ دی ۸۸ بعد از تشییع باشکوه حضرت امام راحل باشکوه‌ترین تجمع‌ها بعد از انقلاب بوده است. سادات با بیان اینکه این یوم‌الله روز بزرگی است که انقلاب ما را در برابر دشمنان بیمه کرد، گفت: این روز در واقع رفراندوم دوباره‌ای بود که نباید هرگز تجربیات آن را به دست فراموشی بگذاریم. وی افزود: عبرت‌های آن روز را باید اندیشه کنیم چراکه دشمنان همیشه در کمین هستند، نباید دشمنان را هیچ‌گاه دست‌کم بگیریم، خواص از عوام جامعه عقب نمانند. وحدت اصل مهم در پیروزی و ماندگاری انقلاب است وی عنوان کرد: نقش کارگشا و کلیدی ولایت و رهبری را در خنثی شدن توطئه‌های دشمنان در فتنه ۸۸ دیدیم و همان عواملی که موجب پیروزی انقلاب اسلامی بود موجب بقای این انقلاب هم شده است. رئیس شورای ائتلاف نیروهای انقلاب اسلامی استان کردستان اذعان کرد: وحدت، ولایت و رهبری و ایدئولوژی اسلام عزیز از محورهای مهم در پیروزی و بقای انقلاب اسلامی است که باید همواره مورد توجه قرار گیرد. سادات در پایان عنوان کرد: باید بصیرت اعتقادی، بصیرت سیاسی، بصیرت فرهنگی و بصیریت اقتصادی را سرلوحه حرکت‌ها و کارهای خود قرار دهیم. انتهای پیام / ۲۳۳۰ / ۷۱
به گزارش خبرنگار ورزشی خبرگزاری فارس، ناصر شهنازی درمورد پیروزی ۳ بر صفر تیم والیبال سایپا مقابل آذرباتری در هفته هفدهم رقابت‌های لیگ برتر باشگاه‌های کشور اظهار داشت: با وجود احترامی که برای تیم آذرباتری قائل هستم، اما ایجاد انگیزه برای بازیکنان در این مسابقه کار سختی بود. در ست دوم بازیکنان حریف بسیار تلاش کردند و با وجود هماهنگی که ما داشتیم توانستند ما را تحت فشار قرار دهند. وی ادامه داد: برنامه ما این بود که در این مسابقه به برخی بازیکنان اصلی خود استراحت دهیم، چراکه نیاز بود که بازیکنان ذخیره نیز در یک دیدار جدی و سنگین به میدان بروند. باید یاد بگیریم که تیم را در شرایط سخت مدیریت کنیم تا مانند بازی با شهرداری اورمیه دچار مشکل نشویم. سرمربی تیم والیبال سایپا درخصوص استفاده از ویدئوچک در دور برگشت رقابت‌های لیگ برتر خاطرنشان کرد: در کشورمان پول‌های زیادی خرج می‌شود که برای مردم شادی‌آفرین نیست. با این شرایط چه ایرادی دارد که چند هزار دلار برای والیبالی هزینه شود که شادی و نشاط برای مردم به ارمغان می‌آورد؟ شهنازی گفت: هر باشگاه به طور میانگین در یک فصل حدود ۵ میلیارد تومان برای حضور در لیگ برتر هزینه می‌کند. می‌توان پس از هماهنگی با باشگاه‌ها، مقداری از هزینه تأمین ویدئوچک را از بودجه باشگاه‌ها تأمین کرد تا جلوی اختلافات و درگیری‌های احتمالی در بازی گرفته شود. شنیده‌ام هزینه تأمین سیستم ویدیوچک حدود یک میلیارد و ۶۰۰ میلیون تومان است که در مقابل هزینه‌های دیگر واقعا رقمی نیست. انتهای پیام /
به گزارش خبرگزاری فارس از چرام حجت‌الاسلام سیدنورالله افشار ظهر امروز در خطبه‌های نماز جمعه این هفته با بیان اینکه شهید سلیمانی به کمک ملت‌های منطقه یا با کمک‌هایی که به ملت‌های منطقه کرد، توانست همه نقشه‌های نامشروع آمریکا در منطقه‌ی غرب آسیا را خنثی کند، اظهار کرد: این شهید بزگوار توانست در مقابل همه‌ی نقشه‌هایی که با پول، با تشکیلات تبلیغاتی وسیع آمریکایی، با توانایی‌های دیپلماسی آمریکایی، زورگویی‌هایی که آمریکایی‌ها روی سیاستمداران دنیا به خصوص کشورهای ضعیف دارند، تهیه‌شده بود قد علم کند و این نقشه‌ها را در این منطقه‌ی غرب آسیا خنثی کند. وی، افزود: آمریکایی‌ها در مورد فلسطین طرحشان و نقشه‌شان این بود که قضیه فلسطین را به فراموشی بسپارند، فلسطینی‌ها را در حالت ضعف نگه دارند که جرئت نکنند دم از مبارزه بزنند، این مرد، دست فلسطینی‌ها را پر کرد؛ کاری کرد که یک منطقه کوچکی، یک وجب جا مثل نوار غزه در مقابل رژیم صهیونیستی با آن همه ادعا می‌ایستد، کاری و بلایی سر آن‌ها می‌آورد که آن‌ها ظرف ۴۸ ساعت می‌گویند آقا بیایید آتش‌بس بدهید؛ این‌ها را حاج قاسم سلیمانی کرد، سردار شهیدسلیمانی کاری کرد که فلسطینیان بتوانند بایستند و بتوانند مقاومت کنند. وی با بیان اینکه خاورمیانه جدید نقشه کلان آمریکا بود، گفت: بر اساس طرح خاورمیانه بزرگ قرار بود کشورهای عربستان، سوریه، عراق، یمن، لیبی، به چندین کشور کوچک تقسیم شوند، آمریکایی‌ها مایلند لبنان را از مهم عامل استقلال لبنان -یعنی نیروی مقاومت و حزب الله- محروم کنند تا لبنان بی‌دفاع در مقابل اسرائیل قرار بگیرد که بیاید تا خود بیروت را بگیرد؛ کما این‌که قبل‌ها و سال‌های قبل آمدند. وی افزود: حزب‌الله بحمدالله روز به‌روز قوی‌تر شد، امروز، هم‌دست لبنان و هم چشم لبنان، حزب‌الله است؛ و نقش شهید عزیز ما در این حالت یک نقش ممتاز و برجسته است. خطیب جمعه چرام، تصریح کرد: بخش مهم و قابل توجهی از شکست طرح بی‌ثبات‌سازی منطقه و ایجاد جنگ و آشوب، عملا با نابودی جریان داعش توسط مقاومت اسلامی و با فرماندهی می‌دانی «حاج قاسم سلیمانی» عملی شد. وی با بیان اینکه این هدف کلان را از مسیر «بی‌ثبات‌سازی منطقه» دنبال می‌کردند، گفت: محور اصلی این نقشه و قلب این نقشه عبارت بود از سوریه، لبنان و عراق بود، دشمنان دنبال همان از نیل تا فراتی بودند به یک شکلی تأمین بکنند، شروع جنگ نیایتی استکبار جهانی که با شرکت پیدا و پنهان ده‌ها کشور آمریکایی و اروپایی و آسیایی و آفریقایی همراه شد، عراق و سوریه هدف اصلی حملات قرار گرفت و شرایط این دو کشور تبدیل به یک تهدید بزرگ برای جهان اسلام شد، اما این سردار سلیمانی بود که با نگاه فرصت‌ساز خود از دل این تهدیدها، ارتش بزرگ بین‌الملل اسلامی را به‌وجود آورد که فاطمیون و زینبیون و حیدریون و قوات الوطنی و لواءالقدس و … نمونه‌های بارز آن است. افشار با بیان اینکه سردار سلیمانی غیر از مباحث نظامی از زوایای دیگر، انسان کم نظیری در کشور بود، گفت: با این‌که نظامی و سردار و یک ژنرال بود، ولی در مذاکره یک دیپلمات به‌معنای واقعی بود، در مذاکرات سه جانبه ایران، آمریکا و عراق در بغداد در دهه ۸۰ شمسی مقام معظم رهبری مسؤولیت عالی این مذاکرات را به سردار سلیمانی واگذار کرده بودند. وی، خاطرنشان کرد: آن زمان دبیر شورای عالی امنیت ملی، آقای لاریجانی بود و وزارت خارجه و وزارت اطلاعات و نیروی قدس سپاه ترکیب تیم مذاکره‌کننده را تشکیل می‌داد، وقتی می‌خواستیم به مذاکرات برویم نکاتی را سردار سلیمانی بیان می‌کرد؛ سردار سلیمانی برای هر مرحله مذاکره بیش از ۱۰۰ ساعت جلسه می‌گذاشت که گاهی تا ۲ بامداد ادامه می‌یافت، همه جزئیات که در مذاکره می‌خواست مطرح شود مورد توجه قرار می‌داد. انتهای پیام / ۸۲۰۰۲
به گزارش خبرگزاری فارس از نجف‌آباد، حجت‌الاسلام مصطفی حسناتی ظهر امروز در خطبه‌های نماز جمعه اظهار داشت: شهادت رزق جاریست خدا به هرکسی نمی‌دهد. انسان باید پیوسته پا به رکاب باشد تا امام زمان خود را یاری کند. امام‌جمعه نجف‌آباد افزود: هر آنچه که در عالم رزق بشر است را خداوند قرار داده اما همه رزق نیست بلکه علم و معرفت نیز رزق است و باید به آن رسید. باید به امانات الهی توجه شود و آداب به دست آوردن رزق را رعایت کنیم. حسناتی اظهار داشت: روز اول سال ۲۰۲۱ میلادی است و چقدر خوب بود بشر و به ویژه غربی‌ها بررسی کنند که حاکمانشان چه دستاورهایی برای بشر داشتند جز جنگ و ظلم و ستم. چقدر امکانات برای نابودی و ایجاد فساد و تباهی انسان ایجاد می‌شود. وی گفت: این‌ها می‌خواهند کشورهای جهان سوم را استعمار کنند، قصدشان به پول رسیدن و غارت‌گری است. مکتب بی‌بی دو عالم این کار را زشت می‌داند، یک‌تنه ایستاد از نبوت و قرآن دفاع کرد و نگذاشت چراغ دین خاموش شود. امام‌جمعه نجف‌آباد بیان داشت: از همه متدینین مسجدی‌ها و مردم تشکر می‌کنیم که در این ایام با رعایت شیوه‌نامه‌های بهداشتی عزاداری می‌کنند. این هم نوعی جهاد است، مراسم فاطمی نباید تعطیل شود اما با رعایت مسائل بهداشتی و محدودتر برگزار شود. این امتحان الهی است مواظب باشیم در آن شرمنده نشویم. حسناتی اظهار داشت: همه چیز سلامت جامعه نیست بلکه روان آن نیز مهم است، ما تکلیف داریم برای مشکلات به معنویات روی آوریم و اهمیت دهیم. در آستانه سالگرد شهادت یک انسان بزرگیم که یک مکتب بود یک انسانی که از یک روستا و خانواده‌ای مذهبی با عنوان هرکه خدا را داشته باشد همه چیز دارد آمد و محبوب شد. وی گفت: او کشورهای اسلامی را فتح و ارتشی بین‌المللی ایجاد کرد، دشمن نتوانست عظمت شهید سلیمانی را درک کند و برای همین سه قدرت جهان هماهنگ کردند تا او را به شهادت برسانند. امام جمعه نجف‌آباد ابراز داشت: شهید حاج قاسم سلیمانی به شهدا ارادت خاصی داشت و از آ‌ن‌ها طلب کمک می‌کرد. سفرهای زیادی به اصفهان و نجف‌آباد داشت برای این‌که به رفقای شهید و جانبازش سر بزند. حسناتی در آخر گفت: دشمن در اواخر عمر خود دست به هر کاری می‌زند اما ما نباید سست شویم و بدانیم که این حرکات علیه خودشان خواهد بود. ما باید با قدرت تحریم‌ها را شکست دهیم، دنیا می‌گوید ایران بهترین موقعیت را دارد. انتهای پیام / ۶۳۱۰۹ / ص ۲۰ /
به گزارش خبرگزاری فارس از سنندج، یعقوب گویلیان در دیدار با مدیرکل زندان‌های استان کردستان با تأکید بر ظرفیت‌های فراوان برای همکاری دو ارگان در زمینه‌های مختلف، اظهار کرد: اداره‌کل میراث فرهنگی، گردشگری و صنایع‌دستی کردستان آمادگی دارد تا با رویکردی جدید زمینه‌های آموزش و اشتغال زندانیان را فراهم کند. وی به برگزاری دوره‌ها و کلاس‌های آموزشی رشته‌های مختلف صنایع‌دستی اشاره کرد و بیان داشت: با آموزش‌های مناسب و اصولی و با پشتیبانی واعطای مدرک، می‌توان به ترغیب و تشویق زندانیان برای ادامه فعالیت و کسب درآمد کمک کرد. گویلیان کمک به زندانیان را عملی خیرخواهانه و خداپسندانه عنوان کرد و گفت: استعدادهای زیادی در زندان‌ها وجود دارد که باید با برنامه‌ریزی مناسب، زمینه شکوفایی آنها را فراهم کرد و با آموزش صحیح این استعدادها را به مشاغل پایدار و درآمدزا تبدیل نمود تا هم در دوران محکومیت و هم پس از آزادی بتوانند از این امکان استفاده نموده و کسب درآمد کنند. مراد فتحی مدیرکل زندان‌های استان کردستان نیز نقش اداره میراث فرهنگی را در زمینه آموزش و ایجاد اشتغال برای زندانیان انکارناپذیر و اساسی عنوان کرد. وی اظهار داشت: رویکرد و سیاست‌گذاری جدید سازمان زندان‌ها براساس کاهش تعداد محکومین و زندان زدایی استوار شده است و یکی از اهداف اصلی این سازمان بازگشت زندانیان آزاد شده به آغوش اجتماع و خانواده می‌باشد که این امر با ایجاد شغل سالم و کسب درآمد حلال می‌تواند میسر شود. فتحی در ادامه عنوان کرد: با ایجاد زمینه اشتغال و امید آفرینی برای زندانیان می‌توانیم از تکرار جرم و بازگشت آنها به زندان جلوگیری نماییم و در این راه نیازمند یاری اداراتی همچون میراث فرهنگی، گردشگری و صنایع‌دستی می‌باشیم که خوشبختانه دید مثبت مدیران می‌تواند کمک شایانی به این موضوع داشته باشد. انتهای پیام / ۲۳۳۰ / ۷۰
به گزارش خبرگزاری فارس از آستارا، حجت‌الاسلام‌والمسلمین کاظم حافظ‌نیا امروز در آئین خطبه‌های عبادی سیاسی نماز جمعه این هفته با اشاره به سال‌روز شهادت حاج قاسم سلیمانی اظهار کرد: پس از رحلت بنیان‌گذار کبیر انقلاب اسلامی، شهادت قاسم سلیمانی اقشار مختلف مردم را تحت‌تأثیر قرار داد. امام‌جمعه آستارا شهید حاج قاسم سلیمانی را ذوب‌شده در ولایت‌فقیه دانست و گفت: خیلی از ابعاد شخصیتی حاج قاسم سلیمانی ناشناخته مانده و ایشان برای امت‌های اسلامی زیر سلطه تکفیری‌ها و ایادی وابسته به کفر کارها و اقدامات زیادی انجام داده است. خطیب جمعه آستارا ارتباط مخلصانه با خدا، راز و نیازهای شبانه و در خدمت ولایت‌فقیه بودن را ازجمله رمزهای ماندگاری شهید حاج قاسم سلیمانی عنوان کرد و افزود: حاج قاسم سلیمانی بااینکه یک نظامی عالی‌رتبه بود؛ اما در برابر فرزندان و مادران شهدا خاضعانه رفتار می‌کرد. وی با اشاره به اینکه در آستانه سال‌روز تأسیس جهاد کشاورزی قرار داریم و بحث کشاورزی یکی از مسائل مهم و حساس هر کشوری است، چراکه عموم مایحتاج مردم از طریق کشاورزی تأمین می‌شود، گفت: احساس می‌کنم آن‌طور که باید به کشاورز و کشاورزی در کشور توجه نمی‌شود. حافظ‌نیا با بیان اینکه وقتی می‌گوییم وزارت جهاد کشاورزی یعنی‌اینکه کار در کشاورزی باید جهادگونه انجام شود و تعطیل‌بردار نیست، تصریح کرد: مسؤولین دولت، مراقب زمین‌های کشاورزی باشند؛ چراکه یک‌عده به بهانه ایجاد کارخانه و شهرک صنعتی زمین‌های کشاورزی را تغییر کاربری می‌دهند. خطیب جمعه آستارا با اشاره به سال‌روز کشف حجاب توسط رضاخان غلدر در سال ۱۳۱۴ با هدف متحدالشکل کردن پوشش زنان و مردان جامعه بیان کرد: دشمنان نظام و انقلاب روی مباحث حیثیتی و ناموسی همواره برنامه‌ریزی کرده و با ترویج بی‌بند‌وباری می‌خواهند بر آن کشور مسلط شوند. امام‌جمعه آستارا با بیان اینکه دشمن با راه‌اندازی کمپین‌های نه به حجاب اجباری در حال ترویج بی‌بند‌و‌باری در فضای مجازی است، گفت: با ترویج بی‌بندوباری در جامعه می‌توان بنیان خانواده‌ها را سست و فرهنگ غربی را جای‌گزین فرهنگ ناب اسلامی ایرانی کرد. انتهای پیام / ۸۴۰۰۸
به گزارش خبرگزاری فارس از یاسوج در بیانیه حزب موتلفه اسلامی استان کهگیلویه و بویراحمد به مناسبت سالگرد شهادت سپهبد شهید حاج قاسم سلیمانی آورده است: به فرموده رهبری معظم انقلاب این شهادت حادثه‌ی تاریخی بود، واقعه‌ای ساده و معمولی نیست که از صفحات تاریخ پاک شود و یا از یاد برود. سردار نام‌آور سپاه اسلام و فرمانده جاویدان محور مقاومت پس از سال‌ها مجاهدت هم در نهضت و هم روزهای سخت دفاع مقدس، پس از آن به عنوان فرد اول مبارزه با تروریسم جهانی و منطقه‌ای شناخته شد مردی که نماد عزت، غیرت، اخلاص، استکبار ستیزی و دفاع از مظلوم و وطن‌دوستی شده بود و چشم امید همه آزادی‌خواهان جهان بود که با رشادت و شهادتش سردار دل‌ها نام گرفت و این نام برازنده او بود. خون پاک به زمین ریخته شده حاج قاسم بیش از هر چیز انسان‌ساز بود الگو و اسوه جوانان جهان اسلام که این نام و این راه در امروز و فردای تاریخ جاودانه خواهد بود. خون پاک حاج قاسم در رز ۱۳ دی‌ماه ۹۸ برای دهه‌ها و بلکه قرن‌ها انسجام ملی مردم ایران را صد چندان کرد و حلاوت این جنایت بزرگ برای دشمن به تلخکامی تاریخی مبدل گردید. حزب موتلفه اسلامی استان کهگیلویه و بویراحمد با تبریک و تسلیت مجدد به مناسبت سالروز شهادت سردار دل‌ها یقین دارد پرچمی که سردار حاج قاسم سلیمانی و همرزمان شهیدش در حمایت از مظلومان و مبارزه با استکبار جهانی برافراشته است همچنان برافراشته خواهد بود. انتهای پیام /
به گزارش خبرگزاری فارس از قشم، حجت‌الاسلام میثم تارم ظهر امروز در خطبه‌های نمازجمعه این هفته شهرستان قشم اظهار داشت: شهید سلیمانی نمونه‌ای برجسته از تربیت شدگان اسلام و مکتب امام خمینی (ره) بود. وی افزود: شهید سلیمانی تمام عمر خود را به جهاد در راه خدا سپری کرد و شهادت پاداش تمام رشادت‌های او در این سالیان بود اما با رفتن این شهید، راه او متوقف نخواهد شد اما انتقام در انتظار جنایتکاران است. امام جمعه شهرستان قشم تصریح کرد: ملت ایران سالگرد شهادت مالک اشتر رهبر انقلاب را گرامی خواهد داشت اما آنچه برای ما و جهان اسلام دارای اهمیت است و باید مورد توجه قرار بگیرد، راه و مکتب شهید سلیمانی است. دکتر تارم مکتب حاج قاسم را مکتب اسلام، قرآن، ائمه اطهار و امامین انقلاب دانست و ادامه داد: از ویژگی‌های مهم و بارز مکتب سلیمانی، اولویت حفظ نظام مقدس جمهوری اسلامی است که از شاخصه‌های بارز امامین انقلاب نیز هست. وی ادامه داد: اگر او جبهه مقاومت را در جهان اسلام تشکیل داد برای این بود که می‌دانست هدف اصلی جنایتکاران، نابودی نظام جمهوری اسلامی ایران بود و می‌خواستند با اشغال و سرنگونی سوریه و عراق، مرز مشترک با ایران ایجاد کنند و بتوانند به سهولت و مستقیم با نظام اسلامی وارد نبرد شوند. اگر تلاش‌های حاج قاسم نبود داعش در تهران سر می‌برید امام جمعه شهرستان قشم گفت: آنان که از ایفای نقش در جنگ سوریه، لبنان و عراق گلایه می‌کردند باید بدانند که اگر تلاش‌های حاج قاسم نبود در خیابان‌های تهران داعش سر می‌برید و زنان و دختران در بازارهای برده فروشی معامله می‌شدند. حجت‌الاسلام تارم با بیان اینکه آنان که شعار نه غزه نه لبنان سر می‌دهند، به دروغ می‌گویند جانم فدای ایران، تصریح کرد: بدانند اگر رشادت‌های حاج قاسم در لبنان، سوریه و عراق نبود اثری از ایران و چاره‌ای جز تسلیم در برابر دشمنان و داعش مسلکان وجود نداشت. وی افزود: تسلط دشمن بر عراق و سوریه به معنای اتمام کار ایران و انسداد مسیر هرگونه چاره‌اندیشی است و این ملت بصیر و سایر ملل اسلامی در تشییع جنازه سلیمانی بصیرت و هوشمندی خود را به اثبات رساندند. امام جمعه شهرستان قشم توجه خاص به معنویت را دومین ویژگی مکتب حاج قاسم برشمرد و گفت: آنچه سردار سلیمانی را به عنوان چهره بین‌المللی و فرمانده محور مقاومت رسانده است صرفا بعد نظامی او نیست بلکه بعد معنوی او نیز باید مد نظر باشد. دکتر تارم با اشاره به تقید شهید سلیمانی به رعایت موازین شرعی و تکیه بر اهل‌بیت عصمت و طهارت (ع)، بیان کرد: حاج قاسم خود را مقید می‌دانست که فقط و فقط به دنباله‌رو ولی‌فقیه و مجری فرمایشات ولی‌فقیه زمانش باشد. وی خاطرنشان کرد: شهید سلیمانی پیروی از ولی‌فقیه را راه نجات بشریت، اسلام و منطقه می‌دانست و شخصیت و شخص ولی‌فقیه زمان حضرت آیت‌الله خامنه‌ای را به خوبی درک کرده بود. یکپارچگی مردم و مسوولان به جهان مخابره شود امام جمعه شهرستان قشم اظهار داشت: امروز باید صرفا وحدت و یکپارچگی مردم و مسوولان جمهوری اسلامی ایران به جهان مخابره شود و با تبعیت از ولی‌فقیه وحدت و بصیرت خود را حفظ کنیم. حجت‌الاسلام تارم با اشاره به قرارگیری در آستانه انتخابات ریاست جمهوری و شوراهای اسلامی شهر و روستا، افزود: برگزاری شکوهمند و مشارکت حداکثری مردم در انتخابات این برای ما نقطه قدرت است و باید با بصیرت و هوشیاری دسیسه‌های دشمن را خنثیو زمینه سوء استفاده را فراهم نیاورد. وی تصریح کرد: کشف حجاب رضاخانانی نیز با همین بصیرت شکست خورد و ملت ایران اسلامی حاضر نشد چادر را که میراث گران‌بهای حضرت فاطمه (س) و حضرت زینب (س) است را از سر بر دارد. امام جمعه شهرستان قشم گفت: اگر در برابر دشمن عقب بنشینیم پیشروی خواهند کرد و نباید در هیچ زمینه‌ای کوتاه آمد؛ همانگونه که در دفاع مقدس از یک وجب خاک کشور کوتاه نیامدیم. فعالیت لندیگ‌کرافت‌ها باید ۲۴ ساعته باشد دکتر تارم تصریح کرد: از مسوولان شهرستان و استان تقاضامندیم با توجه به حجم گسترده مسافر و بار از بنادر پل و لافت، فعالیت لندینگ‌کرافت‌ها به صورت ۲۴ ساعته باشد. وی ادامه داد: این اقدام بویژه با انتقال حجم بیشتری از حمل بار که در شب، تردد مردم و مسافران در طول روز را تسهیل و از مشکلات کم می‌کند. امام جمعه شهرستان قشم با اشاره به کاهش کمی تعداد لندیگ‌کرافت‌های فعال در مسیر دریایی لافت-پل و بلعکس، گفت: از این رو شبانه‌روزی شدن خدمات این شناورها برای حل مشکلات مردم ضرورت دارد. حجت‌الاسلام تارم اظهار داشت: در فصل زمستان هستیم و احتمال باران سیل‌آسا وجود دارد که مسوولان باید از قبل اقدامات پیشگیرانه را در شهر و روستاها انجام دهند تا مردم با مشکل مواجه نشوند عمل به احکام الهی یک اولویت است حجت‌الاسلام تارم در خطبه اول مبحث تبیین معارف سوره سوره حجرات را پی گرفت و افزود: ادب در برابر خدا، رسول خدا و انسان سه موضوع نخست مورد تاکید در این سوره مبارکه است. وی تبیین نظام ارزشی اسلام شامل تقوا را چهارمین موضوع برشمرد و ادامه داد: حقیقت اسلام و مسلمان و نیز حقیقت ایمان و مومن پنجمین و ششمین این معارف می‌باشد. امام جمعه شهرستان قشم خاطرنشان کرد: انسان نباید هیچ حکمی را بر حکم خداوند مقدم بدارد چرا برتری دادن احکام غیر از دستورات الهی به کفر منجر می‌شود. انتهای پیام / ۸۸۰۵۰
به گزارش خبرگزاری فارس، باشگاه پاری سن ژرمن هفته گذشته توماس توخل سرمربی آلمانی و موفق خود را کنار گذاشت تا تیم پاریسی عملا در سال جدید میلادی به سرمربی جدید به کار خود ادامه دهد. بر این اساس رسانه‌ها اعلام کردند که مارئوریتسیو پوچتینو سرمربی سابق تاتنهام به پاریس رسیده است و امروز مراسم معارفه او در این باشگاه برگزار خواهد شد. پوچتینو پس از اخراج از تاتنهام در سال گذشته هدایت هیچ تیمی را برعهده نگرفته است. انتهای پیام /
به گزارش خبرنگار سلامت خبرگزاری فارس، سیما سادات لاری سخنگوی وزارت بهداشت اظهار داشت: از دیروز تا امروز ۱۲ دی ۱۳۹۹ و بر اساس معیارهای قطعی تشخیصی، ۶ هزار و ۲۸۶ بیمار جدید مبتلا به کووید ۱۹ در کشور شناسایی شد که ۸۰۳ نفر از آنها بستری شدند. وی ادامه داد: مجموع بیماران کووید ۱۹ در کشور به یک‌میلیون و ۲۳۱ هزار و ۴۲۹ نفر رسید. سخنگوی وزارت بهداشت افزود: متاسفانه در طول ۲۴ ساعت گذشته، ۱۱۴ بیمار کووید ۱۹ جان خود را از دست دادند و مجموع جان باختگان این بیماری به ۵۵ هزار و ۳۳۷ نفر رسید. لاری افزود: خوشبختانه تا کنون ۹۹۵ هزار و ۵۷۰ نفر از بیماران، بهبود یافته و یا از بیمارستانها ترخیص شده‌اند؛ ضمن اینکه ۵۰۱۳ نفر از بیماران مبتلا به کووید ۱۹ در وضعیت شدید این بیماری تحت مراقبت قرار دارند. وی متذکر شد: تاکنون ۷ میلیون و ۶۷۰ هزار و ۲۶۸ آزمایش تشخیص کووید ۱۹ در کشور انجام‌شده است. سخنگوی وزارت بهداشت تصریح کرد: در حال حاضر و بر اساس آخرین تحلیل‌ها، ۴ شهرستان ساری، آمل، رامسر و سوادکوه شمالی در وضعیت قرمز، ۶۳ شهرستان در وضعیت نارنجی و ۳۸۱ شهرستان در وضعیت زرد قرار دارند. انتهای پیام /
به گزارش خبرگزاری فارس، نشریه «توتو اسپورت» ایتالیا خبر داد باشگاه یوونتوس برای تقویت خط میانی‌اش حاسم عوار، هافبک فرانسوی لیون را زیرنظر دارد و جذب این بازیکن گزینه اصلی پیرلو شد. مسئولان باشگاه تورینی آماده پرداخت مبلغ فسخ قرارداد این بازیکن هستند. بانوی پیر تنها مشتری عوار نیست چون پاری سن ژرمن و اینتر را هم دنبال این ستاره هستند. عوار رابطه نزدیکی با‌ام باپه دارد و این ستاره از مسئولان باشگاه پاریسی درخواست کرده تا این بازیکن را جذب کنند. از آن طرف پیرلو به دنبال یک هافبک طراح در خط میانی‌اش است و عوار را بهترین گزینه برای این پست می‌داند. عوار از سال ۲۰۱۷ برای لیون بازی می‌کند. این ستاره در ۳ سال گذشته برای لیون ۱۰۹ بازی انجام داد و ۱۹ گل به ثمر رسانده است. انتهای پیام /
به گزارش خبرگزاری فارس از قم، علیرضا زاکانی در مراسم بزرگداشت سالگرد شهادت سردار سلیمانی که در حسینیه قمربنی‌هاشم منطقه نیروگاه برگزار شد، با بیان اینکه یک سال دوری از کسی که همه داشته‌های خود را وقف اسلام و انقلاب اسلامی کرد، سخت بود، اظهار کرد: شهید سلیمانی به جای اینکه خود را صاحب سفره‌ای ببیند و از سفره بهره‌مند شود خود را صاحب‌خانه دید و خود را فدا کرد. وی تصریح کرد: سردار سلیمانی به جای اینکه با خاتمه جنگ به جبران آن دوران بپردازد نبردی بزرگتر را در پیش گرفت و در دوره جهاد اکبر گوی سبقت را از دیگران ربود و با همه ظالمین به نبرد پرداخت. نماینده مردم قم در مجلس شورای اسلامی با بیان اینکه چه سعادتی بالاتر از اینکه سردار سلیمانی به دست شقی‌ترین افراد و با دستور شقی‌ترین فرد جهان کنونی به شهادت رسید، گفت: ما از دوری او می‌سوزیم و برای جایگزین کردن خلا بزرگی و عظمت او کسی را نمی‌یابیم. وی با اشاره به اینکه موج شهادت این شهید جهان اسلام و فراتر از آن همه آزادی خواهان جهان را به میدان آورد، تصریح کرد: نام شهید سلیمانی از خاطره‌ها نمی‌رود ولی ما از دوری او دلگیریم و می‌سوزیم که چرا در زمان حیات این شهید قدر و منزلت او را فهم نکردیم. زاکانی با اشاره به اینکه شهید سلیمانی همه بزرگی و عظمت خود را از اسلام، ولایت و خدمت به مردم گرفت، افزود: امروز راه شهید سلیمانی فراروی ما قرار دارد و تبعیت از ولایت در مسیر تحقق اهداف اسلامی و خدمت به مردم برای ما لازم است. وی تصریح کرد: در کنار این غصه‌ها، غم‌ها و فراغ‌ها ما به شهید سلیمانی به عنوان یک الگو می‌نگریم شهید سلیمانی هرچه داشت از اخلاص خود کسب کرده بود و در کنار اخلاص اهل دقت، فکر و تدبر بود. نماینده مردم قم در مجلس شورای اسلامی با اشاره به ویژگی‌های سردار سلیمانی بیان کرد: ایشان در کنار ولایت مداری و تبعیت محض از مقام معظم رهبری، دارای جسارت، کاردانی، خلاقیت، ایستادگی و استقامت بود. وی با اشاره به اینکه ما که در سالگرد شهادت او دور هم جمع شده‌ایم باید دریابیم که منطق این شهید چه بود تا او را اسوه قرار دهیم، یادآور شد: هرچه که در منطقه رقم می‌خورد بر اساس کینه‌ورزی نسبت به اسلام و انقلاب اسلامی است هرچند همه این تهدیدات باتدبیر رهبر معظم انقلاب به یک فرصت تبدیل می‌شود. زاکانی با بیان اینکه آمریکایی‌ها در منطقه بیش از ۸ هزار میلیارد دلار هزینه کردند افزود: کل بودجه سال آینده کشور که بسیار هم فربه دیده‌شده ۳۰ میلیارد دلار است و وقتی این مقیاس را در نظر بگیریم می‌بینیم که چه میزان هزینه صورت گرفته است ولی خودشان می‌گویند که شکست‌خورده‌اند. وی با بیان اینکه زمانی پایگاه‌های دشمنان انقلاب در هر منطقه از جهان محل ثبات و محل تهدید دیگران به شمار می‌رفت، افزود: امروز پایگاه‌های آنها در منطقه محل ثبات و پیشروی انقلاب اسلامی است. نماینده مردم قم در مجلس شورای اسلامی با تاکید بر اینکه باید شهید سلیمانی را اسوه و الگو قرار داده و ملاکی برای شناخت دیگران قرار دهیم، تصریح کرد: خود این شهید امکانی را ایجاد می‌کند که بتوانیم دیگران را بشناسیم؛ شهید لحظه‌لحظه خود را سپری می‌کرد تا باری از دوش مردم بردارد. وی با تاکید بر اینکه مشکلات اقتصادی که امروز در جامعه است به خاطر فقدان تدبیر و دقت مسؤولینی است که بودجه سال ۹۸ را تدوین کردند، گفت: ۱۶۷ هزار میلیارد تومان کسری بودجه وجود داشته و بعد مجبور شده‌اند که مجوز بگیرند اوراق بفروشند یا از بانک مرکزی و شبکه بانکی یا صندوق ذخیره پول بردارند و تورم رقم بخورد. زاکانی گفت: چرا باید امروز فاصله بین طبقات پایین جامعه به حدی برسد که مصرف گوشت طبقات پایین در سال یک کیلو و میزان مصرف گوشت طبقه مرفه ۹۶ کیلو باشد. نماینده مردم قم در مجلس شورای اسلامی با اشاره به اینکه ما هرکجا به اسلام و فرامین امام و رهبری عمل کرده و به مردم خدمت کردیم پیروز شدیم، گفت: شهید سلیمانی حی و حاضر است و به ما کمک می‌کند؛ مهم این است که ما بتوانیم ارتباط خود را برقرار کنیم. وی تصریح کرد: شب قدر ما انتخابات آینده است و باید مردم دقت داشته باشند چرا که ممکن است برخی اغواگری کرده همه را دوباره گرفتار کنند؛ باید چشم ما به ملاک‌ها و معیارهایی باشد که رهبر انقلاب می‌گویند و باید از اسامی عبور کنیم. انتهای پیام / ۲۲۵۸
به گزارش خبرگزاری فارس از کرج، سومین روز از مرحله رفت بیست و نهمین دوره مسابقات لیگ برتر تنیس روی میز، یادواره سردار شهید حاج قاسم سلیمانی در شرایطی به پایان رسید که تیم شهرداری کرج با سه برد پی‌درپی و قرار گرفتن در صدر گروه دوم برای رقبای خود خط و نشان کشید. تیم منسجم و با انگیزه شهرداری کرج در بازی اول با نتیجه ۵ بر ۱ و با اقتدار مقابل پادما یدک اصفهان به پیروزی دست یافت. این پیروزی روحیه‌بخش باعث شد جوانان شایسته شهرداری کرج در بازی دوم نیز در مقابل دانشگاه آزاد اسلامی مدعی قهرمانی، با یک بازی حساب‌شده به پیروزی ۴ به ۲ دست‌یافته و به صدر جدول صعود کنند. و همچنین با پیروزی قاطع ۶ به صفر مقابل تیم پالایش نفت آبادان در روز پنچ شنبه مورخ ۱۱ دی‌ماه، با اقتدار صدر جدول گروه دوم را در اختیار بگیرد. اعضای کادر فنی تیم تنیس روی میز شهرداری کرج را به ترتیب سرمربی امیر بخشی، سرپرست عمران- احمدی و مدیر فنی و تدارکات-فرشاد پشنگ پور تشکیل می‌دهند. جدول امتیازات تیم‌ها نیز در دو گروه به شرح ذیل است؛ گروه یک؛ ۱ - رعد پدافند هوایی کاشان ۵ امتیاز، ۲ - فراسنج تهران ۴ ٫ ۵ امتیاز، ۳ - شادروان اقبال لطف‌الله نسبی کردستان ۴ امتیاز، ۴ - دانشگاه یزد ۵ امتیاز گروه دو؛ ۱ - شهرداری کرج ۹ امتیاز، ۲ - دانشگاه آزاد اسلامی ۴ امتیاز، ۳ -پالایش نفت آبادان ۲ امتیاز ۴ - پادما یدک اصفهان ۲ امتیاز انتهای پیام / ج
به گزارش خبرنگار ورزشی خبرگزاری فارس، بازیکنان تیم فوتبال گل گهر که در هفته نهم لیگ برتر میزبان استقلال در سیرجان بودند، روز گذشته وارد تهران شدند. شاگردان امیرقلعه‌نویی با نظر او طی دیروز و امروز استراحت را در دستور کار قرار دادند و تمریناتشان را فردا از سر خواهند گرفت. تیم فوتبال گل‌گهر سیرجان با توجه به تعویق بازی مقابل پرسپولیس از هفته دهم و زمان بازی بعدی (از هفته یازدهم) مقابل آلومینیوم اراک در تاریخ ۲۶ دی، به مدت ۱۶ روز پس از بازی با استقلال مسابقه‌ای را در برنامه نخواهد داشت و به همین خاطر قرار است شاگردان امیر قلعه نویی برای حفظ آمادگی خودشان در بازی تدارکاتنی به میدان بروند. انتهای پیام /
به گزارش خبرگزاری فارس از بندرعباس، عبدالسلام جمالی از فعالان اجتماعی اهل‌سنت و از چهره‌های شاخص رسانه‌ای هرمزگان در مطلبی تحت عنوان «عمر بسیار بباید پدر پیر فلک را که دگر مادر گیتی چو تو فرزند بزاید» نوشت: نوشتن و سخن گفتن درباره کسی که دلها را به تصرف خود درآورده و چشمهای زیادی در روز شهادتش گریان شده و یکی از تاریخی‌ترین وداع‌های دنیا را داشته، بسیار سخت است. شخصیتی جهانی که دنیا به او احترام می‌گذارد و دوست و دشمن به فراست و استعداد و تیز هوشیش اذعان می‌کنند. دشمنان و مستکبران چه بزرگ و چه کوچک او را می‌شناسند چون خواب خوش را از آنها ربوده بود و دوستان و مستضعفان از او شناخت کاملی داشتند چون نجات و رهایی آنها ایدئولوژی او بود. سردار سلیمانی‌گر چه از کویر خشک جنوب کرمان رویید اما گلستانی از معرفت، ایمان و تقوا در درون خود بوجود آورد. دنیا را به اهلش واگذاشت و از درون، خود را توسعه داد و منزه ساخت. کویر، او را انسانی متعلق به روزهای سخت بار آورده بود. حضورش در جبهه‌های جنگ با وجود سن کم و به عهده گرفتن فرماندهی آن نشان از خلاقیت و نخبگی و پختگی او بود. حضورش در سپاه کرمان امان را از اشرار منطقه بریده بود و با وجودش لحظه‌ای آرامش نداشتند و امنیت را در جنوب و شرق کشور برقرار کرد. شخصیتی استثنایی که دشمن را سریع غافلگیر می‌کرد و کمتر عملیاتی با حضور او با عدم موفقیت مواجه می‌شد. او کسی است که یکی از افسران و فرماندهان ارشد روسی در سوریه در مدت ۲۰ دقیقه همنشینی با او شیفته اخلاق و کردار و نبوغ او می‌شود و او را قهرمان ایران و سوریه و منطقه می‌داند. سرداری که هر وقت رهبر معظم انقلاب نام او را بر زبان می‌آورد، اشک امانش نمی‌دهد و دل و زبانش هماهنگ با چشم می‌لرزد. به راستی که تاریخ ایران همتای او را به خود کم دیده و ظهور سرداری با شخصیتی قوی، مقتدر و با صلابت و درعین حال با اخلاق و متواضع همانند او سالهای متمادی طول خواهد کشید تا مادر وطن به مانند او بزاید و بر دامان خود این‌چنین بپروراند. راهش پر رهرو باد. انتهای پیام / ۸۸۰۵۵
به گزارش خبرگزاری فارس از همدان، آیت‌الله حبیب‌الله شعبانی ظهر امروز در خطبه‌های عبادی سیاسی نماز جمعه همدان با تسلیت ایام شهادت حضرت فاطمه زهرا (س) اظهار کرد: امروز دشمن بیشترین شبهات خود را به ولایت و باورهای دینی وارد می‌کند و به دنبال آسیب زدن به باورهای مردم است بنابراین لازم است افرادی که برای حضرت زهرا (س) عزاداری می‌کنند بدانند تمام تلاش آن حضرت، حفظ امامت، حکومت اسلامی و خلافت امام علی (ع) بود. وی با اشاره به سالگرد شهادت حاج قاسم سلیمانی افزود: سردار سلیمانی بزرگ‌مرد ایران‌زمین نماد اخلاص و از خودگذشتگی بود که اتفاقات بزرگی را در منطقه رقم زد به طوری که همه افراد معتقد به گفتمان مقاومت، جذب شهید سلیمانی شدند. امام جمعه همدان با بیان اینکه مراسم بزرگداشت شهادت شهید سلیمانی در سال گذشته زنده بودن گفتمان انقلاب و آرمان‌های انقلاب را دوباره به رخ جهانیان کشاند تصریح کرد: حضور مردم در بزرگداشت مقام شهید سلیمانی نشان داد تا جریان مقاومت زنده است استکبار نمی‌تواند نفس بکشد. وی با اشاره به اینکه شهید سلیمانی در خط مقدم مواجهه با سلطه بود تصریح کرد: استکبار او را مانع تحقق اهداف خود می‌دانست چراکه آنها خواهان تعامل یک‌سویه هستند و در برجام هم نشان دادند که پاسخ تعامل را چگونه می‌دهند. شعبانی خاطرنشان کرد: در تعامل با سلطه یا باید سازش کرد و تسلیم شد و یا باید مقاومت کرد که آرمان‌های اسلامی به ما می‌گویند در مقابل سلطه باید مقاومت کنیم، نباید اجازه دهیم دشمن از داشته‌هایش علیه ما استفاده کند، نباید کوتاه بیاییم. حق ملتهاست که مستقل و با عزت زندگی کنند وی با اشاره به اینکه این حق ملتهاست که مستقل و با عزت زندگی کنند گفت: معنای مقاومت درگیر شدن در مشکلات اقتصادی نیست در مقاومت قوی شدن در اقتصاد مهم است و معنایش این نیست که ما باید سختی و مشکلات اقتصادی را تحمل کنیم. امام جمعه همدان با تاکید بر اینکه باید گفتمان مقاومت را تبیین کنیم اظهار کرد: اگر خودمان به خوبی معنای مقاومت را برای مردم جامعه تبیین نکنیم دیگران به نفع خود آن را تعبیر خواهند کرد. وی با تاکید بر اینکه مقاومت یعنی حرکت در مسیر مکتب سلیمانی افزود: این مکتب به معنای نترسیدن از دشمن و اتکا به داخل است که ساخت واکسن کرونا ایرانی یکی از نمادهای آن محسوب می‌شود. شعبانی تصریح کرد: برخی از ضد انقلابیون خارج‌نشین دچار هذیان‌گویی شدند و چشم ندارند رشد علمی کشور را ببینند بنابراین خطاب به آنها می‌گوییم اگر دین ندارید آزاده باشید داشته‌های کشور را زیر سوال نبرید. وی با اشاره به گفته شهید سلیمانی مبنی بر اینکه آمریکا طبل توخالی است تاکید کرد: گاهی تامل لازم است که ببینیم آنجا که سازش کردیم چه اتفاقی افتاد و یا آنجا که مقاومت کردیم چه شد، نتیجه می‌گیریم که وضعیت امروزی آمریکا در منطقه محصول مقاومت است. امام جمعه همدان با بیان اینکه گفتمان مقاومت تجربه بزرگی پیش روی ملت ما قرار داده است افزود: امروز ما به خوبی می‌دانیم که چطور در راه مقاومت گام برداریم. چطور می‌توان به افرادی که داروهای درمان سرطان و دیگر داروها را به ما نمی‌دهند اعتماد کنیم؟ وی در ادامه به سالروز ۹ دی اشاره کرد و گفت: در حماسه ۹ دی سال ۱۳۸۸ افرادی شرکت کرده بودند که به هر چهار کاندیدا رای دادند و توهین به عاشورا را محکوم کردند این اتفاق یک درس برای مسئولان دارد که این ملت با هیچ‌کس عقد اخوت نبسته است. شعبانی اظهار کرد: معیار رفتار مردم با مسئولان پایبندی آنها به اسلام، ولایت‌فقیه، نظام اسلامی و خون شهداست به طوری که هر کس این موارد را نداشته باشد کنار گذاشته خواهد شد. وی در ادامه به شرایط خوب استان در مقابله با بیماری کرونا اشاره کرد و افزود: خوشبختانه نخستین شخصی که واکسن کرونای ابرانی بر روی آن امتحان شد دختر مسئول ستاد اجرایی فرمان امام (ره) بود نه آقازاده‌هایی که در آن طرف آب خواهان خرید واکسن خارجی هستند. امام جمعه همدان تصریح کرد: آقای مخبر خودش کرونا گرفته بود. به همین دلیل واکسن را بر روی فرزندش آزمایش کرد که اقدامی قابل تقدیر است و اعتماد به داخل را نشان می‌دهد. وی با اشاره به اینکه دشمن فشار می‌آورد واکسن خارجی به ویژه واکسن آمریکایی خریداری شود اظهار کرد: چطور می‌توان به افرادی که داروهای درمان سرطان و دیگر داروها را نمی‌دهند اعتماد کنیم و از آنها واکسن کرونا بخریم اعتماد ما به واکسن داخلی بیشتر است. شعبانی در پاسخ به درخواست یکی از نمازگزاران که خواهانه بررسی مسائل کوی فردوس شد تصریح کرد: در منطقه کوی فردوس مسجد و مدرسه وجود ندارد و مشکلاتی است که باید مسئولان استان پیگیری کنند ما باید حرف مردم را بشنویم و مسوولان به وعده‌های خود عمل کنند. وی با بیان اینکه اختلاف بین دو دستگاه سال‌ها مشکلاتی را برای مردم ایجاد کرده است اظهار کرد زمین برای احداث مسجد در این منطقه فراهم‌شده و خیرین نیز پای کار آمده است سایر مشکلات نیز باید برطرف شود. انتهای پیام / ۸۹۰۴۰ /
به گزارش خبرگزاری فارس از زاهدان، آیت‌الله مصطفی محامی ظهر امروز در خطبه‌های نماز جمعه امروز زاهدان قیام مردم در نهم دی‌ماه ۱۳۸۸ و حرکت خروشان در دفاع از ولایت و دین را تجلی ایمان قوی، فهم دقیق از مبانی اسلام و درک عمیق از حوادث روزگار دانست و تصریح کرد: در موقعیتی که عده‌ای دچار فتنه شدند و نتوانستند راه حق را از باطل تشخیص دهند و گرفتار توطئه‌های دشمن شدند، این سیل خروشان حضور مردم فهیم و بصیر همه فتنه‌ها را شست و صحنه کشور را آرام کرد. وی با اشاره به فرا رسیدن سالروز شهادت سردار سلیمانی، گفت: سردار حاج قاسم سلیمانی محصول ایمان قوی به خداوند، فهم دقیق از مبانی دینی و بصیرت و درک عمیق نسبت به حوادث و اتفاقات روزگار، مقاومت و رشادت برای دفاع از ولایت و ایثار جان در این مسیر است که همه اینها در مکتب حاج قاسم سلیمانی تجلی پیدا کرده است. نماینده ولی‌فقیه در سیستان‌وبلوچستان جمله دفاع از اسلام، افتخارآفرینی در جبهه مقاومت، عزت و قدرت آفرینی برای اسلام، توسعه نفوذ منطقه‌ای انقلاب اسلامی، دفاع از امنیت ملی، احساس مسئولیت نسبت به مستضعفین جوامع اسلامی اعم از شیعه و سنی، دور کردن حوزه درگیری با دشمنان از مرزهای جمهوری اسلامی ایران، تقویت جبهه مقاومت با نگاه فراقومی فراجناحی فرامذهبی و حتی فراملیتی، مهربانی با نیازمندان را از جمله رشادت‌های سپهبد شهید حاج قاسم سلیمانی عنوان کرد. وی ادامه داد: شهید حاج قاسم سلیمانی فقط در عرصه نظامی سردار نبود، بلکه در عرصه دیپلماتیک، ولایتمداری، خودسازی، اخلاق، معنویت، مهربانی و خدمت به مردم نیز سردار بود که مجمع این کمالات به عنوان مکتب سلیمانی نام گرفته که وظیفه ما آشنایی با این مکتب، عمل به آن در زندگی انتقال به نسل‌های بعدی است. وی افزود: هجوم استکبار جهانی و صهیونیسم بین‌المللی در میدان بمانیم و از تبلیغات آنها نهراسیم و با اتکال به خداوند و تکیه بر توانمندی داخلی خصوصا جوانان در صدد مقابله با نقشه‌های دشمن برآییم. نماینده مقام معظم رهبری در امور اهل سنت استان، وظیفه دولتمردان را در این زمینه به مراتب بیشتر از مردم دانست و بیان داشت: مسئولان بایستی در سخن و عمل، مظهر ایمان، بصیرت، عزت و اقتدار ملی و انقلابی باشند و هرگز به خود سستی راه ندهند و سخنی بر زبان نیاورند که دشمن از آن برداشت ضعف کند. آیت‌الله محامی ضمن اشاره به تاخیر در رسیدگی به برخی پرونده‌ها و هم‌چنین نبود قاطعیت در اجرای برخی از اقدامات، بیان داشت: انتظار می‌رود با حمایت دستگاه قضایی در مرکز، دوستان استان به وظیفه خود به خوبی عمل کنند تا قوه قضائیه ملجأ و پناهگاه مردم باشد. رئیس ستاد امر به معروف و نهی از منکر استان با اشاره به مقوله عدالت در عرصه اقتصادی و لزوم بهره‌مندی همه مردم از خدمات نظام به تشریح اهداف سفر اخیر به استان کرمان و هم‌چنین بازدید از حاشیه شهر زاهدان پرداخت و بیان داشت: بنا به دعوت نماینده ولی‌فقیه و استاندار کرمان برای تبادل تجربیات و شروع همکاری به استان کرمان سفر کردیم که یکی از محورهای این سفر مباحث اقتصادی، جذب سرمایه‌گذار از نقاط مختلف کشور و تلاش برای رشد اقتصادی و بازدید از برخی پروژه‌ها بود. وی ادامه داد: در بازدید از طرح‌های گسترده ساماندهی حاشیه شهر زاهدان به همراه مسئولان مرتبط، بر نگاه بلند، برنامه‌ریزی برای آینده دور و طراحی نقشه جامع و اجرای هماهنگ همه دستگاه‌ها تاکید شد و این‌که باید با تقویت روستاها و احداث شهرهایی در نقاطی که زمینه اشتغال وجود دارد پدیده حاشیه‌نشینی جلوگیری کرد. انتهای پیام / ۳۱۳۹ / و
به گزارش خبرگزاری فارس، در اساسنامه جدید فدراسیون فوتبال کمیته ملی المپیک از مجمع این فدراسیون همانند وزارت ورزش کنار گذاشته‌شده است. برهمین اساس سید رضا صالحی امیری در این خصوص اظهار داشت: من در این مورد از دوستان سوال پرسیدم که چرا کمیته حذف‌شده است که آنها گفتند فشار بیرون است. در همین خصوص شخصا نامه‌ای را به را به اینفانتینو، رئیس فیفا نوشتم و مسائل را اعلام کرد. به او گفتنم که شما خودتان در IOC عضو هستید و آیا مخالف حضور کمیته ملی المپیک در مجمع فدراسیون فوتبال هستید که او به ما پاسخ داد: از حضور این کمیته در مجمع فوتبال حمایت می‌کنیم و به هیچ وجه مخالف نیستیم. شما می‌توانید به عنوان عضو ناظر حضور داشته باشید. وی ادامه داد: فدراسیون فوتبال عضو مجمع کمیته ملی المپیک است و تیم فوتبال امید را داریم که متعلق به ما است. به نظرم این سوء مدیریت و بی‌تدبیری بود که باید بازگردد. انتهای پیام /
به گزارش خبرنگار اقتصادی خبرگزاری فارس، به مناسبت سالگرد شهادت سردار سلیمانی و شهید ابومهدی المهندس، اولین همایش تخصصی اخراج آمریکا از منطقه به همت اندیشکده سیاستگذاری امیرکبیر، در محل مجموعه آمفی تئاترهای دانشگاه امیرکبیر برگزار گردید. در این همایش رستم قاسمی وزیر سابق نفت، حسین اکبری سفیر سابق ایران در لیبی، حجت‌الاسلام عرب مدیر بنیاد نهضت و نیک‌روش رئیس سازمان بسیج دانشجویی کشور به ایراد سخنرانی پرداختند. در بخش دیگری از این همایش پنل تخصصی اخراج آمریکا از منطقه با حضور غلامرضا انصاری مشاور اقتصادی وزیر امور خارجه، سید حمید حسینی رئیس سابق اتاق بازرگانی ایران و عراق، رضا محتشمی پور کارشناس مسائل اقتصادی منطقه و علی فکری رئیس اداره سیاست‌ها و برنامه‌های اقتصادی وزارت امور خارجه، برگزار گردید. در ابتدای برنامه، حبیب‌الله ظفریان مدیر اندیشکده سیاستگذاری امیرکبیر دربیان هدف برگزاری همایش گفت: از آنجا که اخراج آمریکا از منطقه راهبرد کلان و گفتمان مردم و مسئولان است که مورد تاکید مقام معظم رهبری است و در بیانیه گام دوم انقلاب اسلامی نیز به آن اشاره‌شده است، این همایش به عنوان نخستین گام به منظور ارائه راهکار‌های عملیاتی برای تحقق این هدف برگزار می‌شود. و هر سال در این زمان این همایش تکرار خواهد شد. اندیشکده سیاستگذاری امیرکبیر با هدف ارائه راه‌حل برای مسائل کشور فعالیت می‌کند و اخراج آمریکا از منطقه یکی از راهبرد‌های اساسی سیاست خارجی کشور است که به آن توجه شده است. *باید با دیپلماسی اقتصادی و نظامی آمریکا را از منطقه اخراج کنیم در ادامه رستم قاسمی وزیرسابق نفت به عنوان سخنران ویژه نخستین همایش تخصصی اخراج آمریکا از منطقه گفت: آمریکایی‌ها با شهادت سردار سلیمانی مرتکب یک خطاب بزرگ بین‌المللی شدند، چون سردار سلیمانی مهمان رسمی یک کشور بود و با دعوت رسمی مقامات عراقی در این کشور حضور داشت. سلیمانی در عراق سفیر صلح بود و او می‌خواست به مشاجرات در عراق پایان بدهد، ولی به دستور یک آدم دیوانه در آمریکا به شهادت رسید. وی با تاکید بر اینکه جریان مقاومت بعد از شهید سلیمانی متوقف نخواهد شد اضافه کرد: آمریکایی‌ها به غلط تصور می‌کنند که بعد از ترور شهید سلیمانی محور مقاومت متوقف می‌شود، ولی آن‌ها باید بدانند که این‌گونه نخواهد بود و این آمریکایی‌ها هستند که باید از منطقه خارج شوند. مردم آزادی‌خواه و مردم منطقه نمی‌پذیرند که آمریکا حضور نظامی و تفکر کدخدامنشانه داشته باشد و باید با دیپلماسی نظامی، دیپلماسی عمومی و دیپلماسی اقتصادی زمینه اخراج آمریکا از منطقه را فراهم کنیم. حسین اکبری سفیر سابق ایران در لیبی در همایش تخصصی اخراج آمریکا از منطقه اظهار داشت: آمریکایی‌ها تصور می‌کردند اگر سردار سلیمانی را از میان بردارند. مشکل آن‌ها در منطقه حل می‌شود، غافل از اینکه فرهنگ مسلمانان یک فرهنگ عاشورایی است. البته این تحلیل غلط ناشی از این است که آمریکا در جامعه شناسی ملت‌های اسلامی عملکرد موفقی نداشته است. اگر مقاومت نبود امروز سلطه‌گری و نظم نوین جهانی آمریکا دنیا را بهم می‌ریخت و با قدرت گرفتن داعش حتی کشور‌های اروپایی هم ناامن می‌شدند به هر روی امروز امنیت دنیا مدیون رفتار جبهه مقاومت و ایثارگری شهید سلیمانی است. آمریکایی‌ها باید به خانه خود برگردند و اجازه دهند فلسطینی‌ها هم به خانه هایشان برگردند و کشور‌های اسلامی در آرامش باشند. *آمریکا با کنترل نظام بانکی عراق، دولت و پارلمان این کشور را تحت فشار گذاشته است پیش از شروع پنل تخصصی همایش، امیر محمد مهرعلی عضو گروه سیاست خارجی اندیشکده سیاستگذاری امیرکبیر در مورد مطالعات پژوهشی این اندیشکده در موضوع اخراج آمریکا از منطقه اظهار داشت: حضور آمریکا در منطقه را نباید صرفا منحصر در پایگاه‌های نظامی این کشور در منطقه دانست و اخراج آمریکا از منطقه بدون توجه به ابعاد نفوذ اقتصادی، سیاسی و فرهنگی این کشور در منطقه غیرممکن است. وی با اشاره به صحبت‌های ترامپ پس از شهادت سردار سلیمانی مبنی بر تهدید عراق به تحریم در صورت اخراج نیروهای آمریکایی افزود: آمریکا با استفاده از ابزار‌هایی که در عراق دارد دولت این کشور را تحت فشار گذاشته است و خواسته رسمی پارلمان عراق را نادیده می‌گیرد که مهمترین این ابزار‌ها کنترل نظام بانکی عراق می‌باشد. *ضرورت تدوین برنامه راهبردی اقتصادی برای اخراج آمریکا از منطقه در برنامه هفتم توسعه در ادامه غلامرضا انصاری مشاور وزیر امور خارجه در پنل تخصصی همایش در امور دیپلماسی اقتصادی با بیان اینکه باید نگاه جدید به منطقه را در دستور کار قرار دهیم، گفت: امروز آمریکا در منطقه در ذلت به سر می‌برد به گونه‌ای که می‌بینیم این کشور مجبور می‌شود در مقابل طالبان بنشیند و توافق‌نامه صلح امضا کند. اگر آمریکا از جنبه هزینه و فایده به حضور خود در منطقه نگاه کند، قطعا طولانی شدن این حضور هزینه‌های سنگینی برای این کشور رقم خواهد زد. انصاری با طرح این سوال که آیا خروج فیزیکی آمریکا پایان داستان خروج این کشور خواهد بود تصریح کرد: تازه این خروج آغاز راه ماجراست و کشور‌های منطقه برای کم کردن حضور فیزیکی آمریکا باید سازوکار‌های گسترده‌ای را رقم بزنند. باید در برنامه هفتم توسعه در راستای اخراج آمریکا از منطقه برنامه‌های راهبردی طراحی شود. ایران مرکز تفکر اخراج آمریکا از منطقه است لذا باید در این مرکز تحول، دیدگاهی در حوزه اقتصاد با ایجاد ساختار‌های اقتصادی جدید صورت بگیرد و عملیاتی شود. *هدفگذاری آمریکا برای حذف ایران از کریدورهای انرژی منطقه سید حمید حسینی رئیس سابق اتاق بازرگانی ایران و عراق با بیان اینکه آمریکا به خاطر به خطر نیفتادن منافع خود اجازه نمی‌دهد تا توافق نامه‌های همکاری بین کشور‌های منطقه شکل بگیرد، تصریح کرد: قطعا اگر روابط بین ایران و کشور‌های منطقه تقویت شود بسیاری از مشکلات حل خواهد شد، لذا آمریکا تلاش می‌کند تا شکاف بین ایران و این کشور‌ها افزایش یابد. وی همچنین حفظ وحدت عراق و جلوگیری از تجزیه این کشور، تلاش برای خروج عراق از ذیل فصل ششم سازمان ملل و اتصال عراق از طریق راه‌آهن ایران به ترانزیت جاده ابریشم را جزو راهکارهای اخراج آمریکا از منطقه دانست. علی فکری رئیس اداره سیاست‌ها و برنامه‌های وزارت امور خارجه در پنل تخصصی اولین همایش تخصصی اخراج آمریکا از منطقه گفت: اخراج آمریکا از منطقه یک سیاست راهبردی بوده و فراتر از یک برنامه سیاست خارجه است. در بازی بین قدرت‌ها صرفا منافع اقتصادی به عنوان هدف کلان قدرت مطرح نیست بلکه هدف این است که هزینه‌های توسعه رقبا افزایش یابد. آمریکایی‌ها برای اینکه هزینه قدرت‌های نوظهوری همچون هند چین و روسیه را افزایش دهند در منطقه خاورمیانه دست به تشنج‌آفرینی می‌زنند و مسیر توسعه قدرت‌های نوظهور را طولانی می‌کنند. رضا محتشمی پور کارشناس مسائل اقتصادی منطقه و قائم‌مقام بورس کالا در پنل تخصصی گفت: اولین اقدام آمریکا در عراق و افغانستان از بین بردن حاکمیت این کشور‌ها و در گام بعد چینش لایه به لایه حاکمیت در این کشور‌ها بوده است. در واقع آمریکا به دنبال ملت‌سازی در منطقه است. ما پرونده امنیتی عراق را حل کردیم، ولی هنوز نتوانستیم پرونده اقتصادی این کشور را حل کنیم. وی به مداخلات آمریکا در به هم زدن نقشه لجستیک منطقه و کنار گذاشتن ایران از کریدور‌های انتقال انرژی و کالا اشاره کرد و افزود: آمریکا به دنبال تقویت کریدور شمال به جنوب در عراق و تضعیف کریدور شرق به غرب است و اگر این اتفاق بیفتد محور مقاومت با مشکل مواجه خواهد شد. باید حضور ما در عراق فرهنگی و اقتصادی باشد تا بتوانیم ارتباطات فرهنگی قوی با مردم این کشور داشته باشیم. انتهای پیام /
به گزارش خبرگزاری فارس، باشگاه شانگهای SIPG چین اعلام کرد با ایوان لکو سرمربی کروات سابق العین امارات قرارداد امضا کرد تا جانشین پریرا روی نیمکت مربیگری این تیم شود. لکو هفته گذشته از آنتورپ بلژیک که در این فصل علیرضا بیرانوند دروازه‌بان ایرانی را در اختیار دارد، جدا شد. مربی کروات به گلر ایرانی اعتقادی نداشت و به او میدان نمی‌داد. انتهای پیام /
به گزارش خبرنگار حوزه مسجد و هیأت خبرگزاری فارس، مراسم سوگ داغ بغداد از سوی هیأت الرضا (ع) امشب همزمان با سالگرد شهادت حاج قاسم سلیمانی برگزار می‌شود. این مراسم با سخنرانی حجت‌الاسلام بی‌آزار تهرانی و مرثیه‌خوانی عبدالرضا هلالی، حسن حسین‌خانی، حسین طاهری، علی پورکاوه و محمدحسین پویانفر از ساعت ۲۳ تا لحظه شهادت حاج قاسم در تکیه‌گاه آقامرتضی علی برگزار خواهد شد. تکیه‌گاه آقامرتضی علی در خیابان خیام، پایین‌تر از میدان محمدیه (اعدام)، خیابان شهید هرندی واقع است. ویژه‌نامه مرد میدان را همزمان با ایام سالگرد شهادت سردار حاج قاسم سلیمانی در خبرگزاری فارس بخوانید. نتهای پیام /
خبرگزاری فارس آرش اردکانی: زمان شرکت در مسابقه «سرباز وطن» به دلیل درخواست مکرر دانش‌آموزان تا ساعت ۲۲ امروز ۱۲ دی تمدید شد؛ اسامی برندگان نیز ساعت ۱۸ روز یکشنبه ۱۴ دی در کانال مسابقه در شبکه آموزشی دانش‌آموزان (شاد) اعلام می‌شود. شرکت‌کنندگان می‌توانند آثار خود را در موضوعات زیر ارسال کند: ۱ - هدیه‌ای به حاج قاسم (نقاشی، کارهای مهارتی، دستی و خلاقانه) ۲ -آیا حاج قاسم را دیده‌اید؟ (خاطره گویی همراه با مستند تصویری از دیدار با حاج قاسم) ۳ - سلفی من با حاج قاسم (ارسال عکس) ۴ - ساخت کلیپ با موضوع #سرداردلها ۵ - با گویش و لهجه خودت قهرمانت را توصیف کن (فیلم، محتوای صوتی) ۶ - من آنجا بودم وقتی می‌جنگیدی (روایتگری، داستان‌نویسی کوتاه) ۷ - تصویر جهان بی حاج قاسم (عکس، فیلم، نماهنگ، …) ۸ - به قاتلت می‌گویم (فیلم، صوت، عکس، یادداشت، …) به قید قرعه به ۳۰۰ نفر از شرکت‌کنندگان، بسته‌های ویژه تحصیلی شامل ۷ مدل لوازم‌التحریر اهدا می‌گردد. برای ارسال شرکت در مسابقه باید آثار خود را طبق قالبی که انتخاب کرده‌اید به حساب کاربری مربوطه ارسال کنید. آثار ارسال‌شده در هر بخش طبق نظر داوران بررسی‌شده و از بین آثار برگزیده به ۳۰۰ نفر جوایز اهدا خواهد شد. ۱ - برای ارسال آثار متن: @Campaign ۲ -برای ارسال آثار عکس: @Campaign ۱ ۳ -برای ارسال آثار صوت: @Campaign ۲ ۴ -برای ارسال آثار پادکست: @Campaign ۳ ۵ -برای ارسال آثار کلیپ کوتاه یک دقیقه‌ای: @Campaign ۵ ۶ -برای ارسال آثار نماهنگ: @Campaign ۶ ۷ -برای ارسال آثار تیکه چسبانی (کلاژ): @Campaign ۷ ویژه‌نامه مرد میدان را همزمان با ایام سالگرد شهادت سردار حاج قاسم سلیمانی در خبرگزاری فارس بخوانید. انتهای پیام /
به گزارش خبرگزاری فارس از یاسوج آیت‌الله سید نصیر حسینی در پیام جمعه امروز ۱۲ دی‌ماه سال ۹۹ شهر یاسوج با اشاره به حدیثی از حضرت امیر (ع) با اشاره به این‌که هر کس مشتاق بهشت باشد از حرام‌ها و شهوت رانی‌ها دوری کند و هر کس از آتش دوزخ بترسد از حرام پرهیز می‌کند و هر کس نسبت به دنیا بی‌رغبت شد و زهد ورزید مصیبت‌های دنیا بر او آسان می‌شود اظهار کرد: هر کس منتظر مرگ باشد نسبت به انجام خیرات و نیکی‌ها از دیگران پیشی می‌گیرد. امام جمعه یاسوج ادامه داد: دو راه در مسیر انسان است یا دوزخ یا بهشت راه سومی نداریم یا به طرف بهشت و یا به سمت دوزخ حرکت می‌شود و آغاز حرکت انسان از همین دنیا بوده و بعد از مرگ حقیقت انسان آشکار می‌شود. وی با بیان این‌که خدا مالک یوم دین است و همه این مالکیت‌های دنیوی از بین رفتنی است و این‌ها همه خیال باطل است در روز قیامت حقیقت‌ها آشکار می‌شود امروز خیلی‌ها دین‌گریز هستند و حقایق دینی را باور نمی‌کنند که در آن روز حقایق برای مردم آشکار می‌شود. نماینده ولی‌فقیه در استان با تاکید بر این‌که در سخن گفتن‌ها حلال و حرام را باید رعایت کرد گفت: برخی سخنان تهمت و غیبت بوده و اختلاف انگیز است و باید دوری کرد خریدار این حرف‌های ناروا گوش‌های ماست که حضرت امیر فرمود از این شهوت‌رانی‌ها باید دوری کرد باید کنترل روی قدم و قلم و گفتار باشد. امام جمعه یاسوج در ادامه پیام جمعه این هفته به مناسبت‌های هفته و روز ۱۳ آبان سالروز پیام تاریخی امام به گورباچف در سال ۶۷ اشاره کرد که این‌چنین روزی را امام پیش‌بینی کرده بود که به وقوع خواهد پیوست و تفکر کمونیستی از بین می‌رود امام پیش‌بینی کرده بود که این تفکر را باید در زباله دانی تاریخ جست‌وجو کرد چرا که بی‌دینی در نظام عالم وجود ندارد. وی گفت: امام پیش‌بینی کرد و گفت که غرب‌گرایی هم دچار چنین سرنوشتی می‌شود شما که می‌خواهید این تفکر را کنار بگذارید فکر نکنید که غرب بهشت است اگر به تغییر می‌اندیشید به اسلام فکر کنید‌گر چه آن‌ها جهالت کردند و این کار را انجام ندادند درست به مانند نامه‌ای که پیامبر به پادشاهان عصر خود نوشت. خطیب جمعه شهر یاسوج در پیام جمعه این هفته به مناسبت ۱۷ دی اجرای طرح استعماری کشف حجاب که در سه کشور انجام شد اشاره کرد و گفت: حجاب از واجبات دین و از ضروریات است و هر مسلمانی آن را فرمان خدا می‌داند؛ بدحجابی و بی‌حجابی مقدمه بی عفتی است که مردان و نان ناپاک محصول آن است و در ادامه فرزندان و مولودهای ناپاک پا می‌گیرند و کشوری که در آن مولود ناپاک جان بگیرد جامعه اضمحلال پیدا می‌کند مانند جوامع غربی که از انسانیت و اخلاق چیزی نمی‌فهمند. حسینی به سالگرد شهادت سردار سلیمانی اشاره و با تسلیت به پیشگاه رهبری و ملت و جبهه مقاومت و خانواده گرانقدر شهید سلیمانی گفت: این شهید شخصیتی جهانی شد شخصیتی که در دل‌های مسلمانان و شیعیان و آزادگان جهان جا دارد خیلی‌ها جهانی می‌شوند مثل ترامپ که چهره جهانی منفور و شرور دارند اما شهید سلیمانی دارای وجهه جهانی با کرامات اخلاقی است که در قلب همه جای گرفته است. وی گفت: شهید با قاطعیت در میدان عمل و با جسارت کامل برای دفاع از کشور و اسلام و و دفاع از ولی‌فقیه زمان حرکت می‌کرد و فردی موثر و با اخلاص در مسیر انقلاب بود اخلاق و معنویت داشت هر چند وجهه نظامی همیشه خشک و انعطاف‌ناپذیر است اما او اهل معنا و خوش‌اخلاق و متین بود هر چند همه تدابیر نظامی و دیپلماسی را داشت و نقش بزرگی در دنیای امروزی ایفا کرد. امام جمعه یاسوج گفت: هر چند دشمن تا حدود زیادی سوریه و عراق را ویران و نابود کرد و زیرساخت‌های سوریه و عراق را نابود کرد و امریکا این کار را کرد تا حاشیه امنی برای اسراییل ایجاد کند و تلاش کرد به طور کل سوریه و عراق را اشغال و بعد به ایران حمله کند اما آن کسی که در میدان ظاهر شد و این توطئه را در هم شکست فرماندار شجاع ما حاج قاسم بود و خداوند به واسطه این تلاش‌ها و مجاهدت‌ها عنایت بزرگی نصیب این فرمانده کرد که اولین آن‌ها شهادت بود و این شهادت به دست خبیث‌ترین افراد صورت گرفت. حسینی خاطرنشان کرد: در شهر تهران در یک نقطه ۷ میلیون جمعیت حاضر شد و دشمن به وحشت افتاد و این اتفاق و انسجام برای دنیا بهت‌آور بود و به دنبال آن پایگاه عین الاسد امریکا مورد هدف قرار گرفت و ضربات دیگری بر این پیکره پوشالی وارد شد و اخراج امریکا از خاورمیانه به وقوع می‌پیوندد و امریکا روز به‌روز ضعیف‌تر از گذشته می‌شود انتهای پیام / ۸۲۰۰۹
به گزارش گروه بین‌الملل خبرگزاری فارس، «فالح الفیاض» رئیس سازمان الحشدالشعبی، امروز (جمعه)، در گفت‌و‌گو با «المسیره»، بر لزوم خروج نیروهای آمریکایی از خاک عراق تأکید کرد. طبق این گزارش، فالح الفیاض گفت: «بغداد و تهران با یکدیگر روابط خونی دارند و بنابر ارتباطات متعددی به یکدیگر گره خورده‌اند. نمی‌توان روابط غیرطبیعی میان این دو کشور را تصور کرد». الفیاض ادامه داد: «مصوبه پارلمان عراق مبنی بر خروج نیروهای آمریکایی که پس از شهادت فرماندهان نصر (شهید سلیمانی و شهید المهندس) تصویب شد، قطعی و نهایی است». رئیس سازمان الحشدالشعبی ادامه داد: «با یاری خداوند، در روزهای آینده شاهد اجرایی شدن مصوبه در واقعیت خواهیم بود». نظامیان تروریست آمریکایی سیزدهم دی‌ماه ۱۳۹۸ در اقدامی تروریستی، فرمانده سابق نیروی قدس سپاه پاسداران انقلاب اسلامی ایران و معاون رئیس سازمان الحشدالشعبی را به همراه چند نفر از رزمندگان مقاومت هنگام خروج از فرودگاه بغداد به شهادت رساندند. پارلمان عراق در یک رأی‌گیری بعد از اقدام تروریستی دولت آمریکا طرحی را برای خروج نیروهای آمریکایی از عراق تصویب کرد. انتهای پیام / م
به گزارش خبرنگار اقتصادی خبرگزاری فارس، صبح امروز خبری در برخی رسانه‌های خارجی منتشر شد مبنی بر اینکه یک محموله واکسن خریداری‌شده ⁧‫ایران‬⁩ از ⁧‫کره‌جنوبی‬⁩ بارگیری شد و ساعتی پیش به تهران رسید. در این خبر قید شده بود که این واکسن، واکسن کرونا است که توسط شرکت هواپیمایی فارس ایر قشم عملیات انتقال این واکسن‌ها به کشور انجام‌شده است. موضوع را از یکی از مسوولان وزارت راه و شهرسازی پیگیری کردیم. وی در این باره به خبرنگار فارس گفت: واکسنی که امروز توسط فارس ایر قشم وارد کشور شده است، «واکسن آنفلوآنزا» بود و واکسن کرونا نبوده است. وی اظهار کرد: ظاهرا این محموله مربوط به سازمان غذا و دارو است. انتهای پیام / ‏⁧‫
به گزارش گروه بین‌الملل خبرگزاری فارس، «حلوصی آکار» وزیر دفاع ترکیه که به باکو سفر کرده، با «الهام علی‌اف» رئیس‌جمهوری آذربایجان دیدار و گفت‌وگو کرد. به نوشته خبرگزاری «آناتولی»، علی‌اف در این دیدار گفت کار ساخت مرکز مشترک ترکیه-روسیه برای نظارت بر آتش‌بس بین باکو و ایروان در منطقه مورد مناقشه «قره‌باغ کوهستانی» تا دو هفته دیگر به اتمام می‌رسد. وی در این باره توضیح داد: «هر چه مرکز نظارت [بر آتش‌بس قره‌باغ] زودتر عملیاتی شود، بهتر است، زیرا علی‌رغم اینکه دو ماه از پایان جنگ می‌گذرد ولی همچنان تهدیدها و خطراتی وجود دارد». بر اساس این گزارش، رئیس‌جمهوری آذربایجان اظهار داشت: «طرفی آذربایجانی هم‌اکنون در حال احداث ساختمانی برای مرکز نظارت [بر آتش‌بس قره‌باغ] در منطقه آغ‌دام است. این مرکز نظارتی بین ۱۰ تا ۱۴ روز دیگر آماده خواهد بود». علی‌اف با بیان اینکه طرف‌های ترکیه‌ای و روسی نیز آماده آغاز کار نظارت بر آتش‌بس هستند، گفت نظامیان ارمنستان در مقاطعی توافق آتش‌بس را نقض کردند و به دنبال آن ارتش جمهوری آذربایجان متحمل تلفات شد. به نوشته آناتولی، وزیر دفاع ترکیه نیز در این دیدار اظهار داشت آنکارا و باکو با یکدیگر همکاری می‌کنند تا به تأمین صلح در منطقه قره‌باغ کوهستانی کمک کنند. «رجب طیب اردوغان» رئیس‌جمهور ترکیه نیز روز پنجشنبه با ابراز امیدواری به آغاز به کار هرچه سریعتر مرکز مشترک نظارت بر آتش‌بس در منطقه قره‌باغ، به نظامیان ارمنستان توصیه کرد به این توافق پایبند باشند. (جزئیات بیشتر) باکو و ایروان در ۱۰ نوامبر (سه‌شنبه ۲۰ آبان) با توافقی که با پادرمیانی روسیه حاصل شد، به چند هفته نبرد خونین خاتمه دادند. در توافق آمده است جمهوری ارمنستان منطقه کلبجار و منطقه لاچین را تحویل جمهوری آذربایجان خواهد داد و کریدور لاچین را تا عرض ۵ کیلومتر پشت سر خواهد گذاشت. همچنین جمهوری ارمنستان ارتباطات حمل و نقلی بین مناطق غربی جمهوری آذربایجان و جمهوری خودمختار نخجوان را فراهم می‌کند. انتهای پیام / م
به گزارش خبرنگار بین‌الملل خبرگزاری فارس، به نقل از رویترز، آمارهای وزارت صنعت، بازرگانی و انرژی ترکیه نشان می‌دهد که واردات نفت این کشور در ماه دسامبر نسبت به مدت مشابه سال گذشته ۷ ٫ ۵ درصد کاهش داشته است. در واقع کره‌جنوبی در ماه دسامبری که گذشت ۸۲ ٫ ۷ میلیون بشکه نفت وارد کرده است. واردات نفت این کشور برای سال جاری هم نسبت به سال ۲۰۱۹، ۸ ٫ ۷ درصد کاهش داشته و به ۹۷۸ ٫ ۵ میلیون بشکه رسیده است. قرار است آمارهای نهایی اواخر ماه جاری از سوی شرکت ملی نفت کره اعلام شود. این کشور در ماه نوامبر هم ۶۹ ٫ ۵ میلیون بشکه نفت وارد کرده بود کره‌جنوبی در دسامبر سال ۲۰۱۹، ۸۹ ٫ ۵ میلیون بشکه واردات نفت داشته است که البته به ادعای رویترز این ارقام میزان واقعی واردات نفت این مصرف‌کننده بزرگ آسیایی به شمار می‌رود. انتهای پیام /
به گزارش گروه بین‌الملل خبرگزاری فارس، بعد از پایان دوره گذار برگزیت و خروج رسمی بریتانیا از اتحادیه اروپا، «نیکلا استورجئون» وزیر اول اسکاتلند پنجشنبه شب در توییتی خطاب به این اتحادیه نوشت: بازخواهیم گشت. وی در این توییت نوشت: اروپا، اسکاتلند به زودی بازخواهد گشت. چراغ‌ها را روشن نگه‌دار (به این معنی که روند جدایی از لندن و بازگشت به اتحادیه اروپا به عنوان کشوری مستقل هر چند به آرامی ولی در جریان است). به گزارش خبرگزاری «اسپوتنیک»، پارلمان اسکاتلند هم روز چهارشنبه توافق تجاری پسابرگزیت «بوریس جانسون» نخست‌وزیر انگلیس را رد کرد. اعضای پارلمان اسکاتلند در ادینبورگ با رد رضایت از این توافق، گفتند این توافق باعث آسیب جدی به محیط‌زیست، اقتصاد و منافع اجتماعی اسکاتلند خواهد شد. در سال ۲۰۱۶ که همه‌پرسی خروج انگلیس از اتحادیه اروپا برگزار شد، همه حوزه‌های انتخاباتی در اسکاتلند به ماندن در این اتحادیه رای دادند. اما دو سال قبل‌تر از آن اسکاتلندی‌ها در همه‌پرسی استقلال از لندن، به باقی ماندن در بریتانیا رای داده بودند. در پی مخالفت مداوم حزب ملی اسکاتلند با طرح برگزیت لندن، درخواست‌ها برای برگزاری همه‌پرسی استقلال اسکاتلند افزایش‌یافته، همان چیزی که وزیر اول اسکاتلند ماه‌هاست آن را دنبال می‌کند. در ماه نوامبر او به احتمال استفاده از اقدامات قانونی، در صورت تلاش لندن برای ممانعت از برگزاری همه‌پرسی جدید در سال ۲۰۲۱ اشاره کرد. اسکاتلند از سال ۱۷۰۷ تحت پادشاهی متحده بریتانیا قرار دارد و در نظرسنجی‌های جدید اغلب مردم این کشور از استقلال حمایت کرده‌اند. جدایی سیاسی انگلیس از اتحادیه اروپا ۱۱ ماه پیش اتفاق افتاد و از آن زمان بود که دو طرف برای مشخص کردن قواعد پیچیده مربوط به جدایی اقتصادی وارد «دوران انتقالی» شدند. انگلیس و اتحادیه اروپا دستیابی به توافق تجاری پسابرگزیت را پنجشنبه هفته گذشته اعلام کردند. این توافق بعد از مذاکرات طولانی میان دو طرف حاصل شد. طبق این توافق، انگلیس از اول ژانویه ۲۰۲۱ (امروز)، شرایط برای برقراری روابط تجاری با اتحادیه اروپا به ارزش ۶۶۰ میلیارد پوند در سال را پذیرفته است. انتهای پیام / م
فرزین رضاعی در گفت‌وگو با خبرنگار فارس در سنندج اظهار کرد: ۵۰ بیمار جدید مبتلا به کرونا ویروس در ۲۴ ساعت گذشته تا کنون در استان شناسایی شد. وی خاطرنشان کرد: در حال حاضر ۱۳۸ بیمار مبتلا به کرونا در بیمارستان‌های استان بستری هستند. وی با اشاره به آمار بستری شدگان در کردستان به تفکیک شهرستان‌ها، افزود: ۷۶ بیمار کرونایی در سنندج، ۱۲ بیمار در سقز، ۵ بیمار در مریوان، ۱۵ بیمار در قروه، ۴ بیمار در بیجار، ۱۰ بیمار در کامیاران، ۴ بیمار در دیواندره، ۱۰ بیمار در بانه و ۲ بیمار در سروآباد بستری هستند. رئیس دانشگاه علوم پزشکی کردستان تصریح کرد: وضعیت ۳۳ بیمار مبتلا به کرونا در استان وخیم است و بخش ویژه (آی سی یو) بستری هستند. دکتر رضاعی از مرگ یک بیمار کرونایی دیگر در ۲۴ ساعته گذشته در استان خبر داد و گفت: آمار فوت شدگان بر اثر بیماری کرونا در کردستان از ابتدا تا کنون یک هزار و ۳۵ نفر بوده است. به گفته وی، از آغاز شیوع کرونا ویروس تا کنون ۴۰۸ نفر در سنندج، ۱۸۰ نفر در سقز، ۷۰ نفر در قروه، ۶۸ نفر در کامیاران، ۸۲ نفر در بانه، ۵۹ نفر در دیواندره، ۴۷ نفر در بیجار، ۱۰۲ نفر در مریوان، ۱۶ نفر در دهگلان و ۳ نفر در سروآباد جان‌باختند که همه موارد به صورت بهداشتی و با رعایت دستورالعمل‌های مرتبط دفن شده‌اند. رئیس دانشگاه علوم پزشکی کردستان خطاب به شهروندان اظهار کرد: همچنان روند فاصله‌گذاری اجتماعی، استفاده از ماسک، شست‌وشوی مرتب دست‌ها با آب و صابون، اجرای اصول بهداشتی و قرنطینگی را تا قطع زنجیره این ویروس مهلک رعایت کنید در غیر این صورت افزایش تعداد زیاد مبتلایان و مرگ بر اثر کرونا در استان را شاهد خواهیم بود. انتهای پیام / ۲۳۳۰ / ۷۱
به گزارش خبرنگار حوزه مسجد و هیأت خبرگزاری فارس، نماهنگ «ضربان حرم» با نوای سیدرضا نریمانی به مناسبت اولین سالگرد شهادت حاج قاسم سلیمانی منتشر شد. متن شعر این نماهنگ به شرح زیر است: ته خوشبختی یه عاشق وقتی به اربابش میره به اذن زهرا مقطع الاعضا میشه پر می‌گیره کی گفته مرده، علم زمین‌خورده مگه شهید می‌میره؟ عشق یعنی ضربان حرم اسم مرتضی علی توی اذان حرم در نماز عاشقان حرم بقیع میشه حرم با مدافعان حرم سرباز پادگان حرم سیدالشهدا مدافعان حرم یه عکس یادم هست سلام‌ای بی دست پای روضه میرم شب تاسوعا برات ذکر یا ابالفضل می‌گیرم تو رو به اشکام، بگو به آقام که واسش می‌میرم عشق یعنی که وفا بکنم تو همون عراق دستم رو جدا بکنن تن زخمیم رو نگاه بکنن تابوتم رو راهی کرببلا بکنن لباس پاره تن غم داره واس داغ مادر چی از تو مونده چه روضه‌ای خونده، برامون انگشتر دلم رفت جایی که شد غوغایی جلو چشم خواهر پهلو به نیزه‌ها نزدی مادرت رو پیش خواهرت صدا نزدی دخترت رو بی‌هوا نزدن خودمونیم سردار دست و پا نزدی این نماهنگ را اینجا ببینید: ویژه‌نامه مرد میدان را همزمان با ایام سالگرد شهادت سردار حاج قاسم سلیمانی در خبرگزاری فارس بخوانید. انتهای پیام /
به گزارش خبرگزاری فارس از بندرعباس، حسین باباخانی اظهار کرد: مهلت یک‌ماهه نانوایی‌ها این شهر که در محدوده محله‌های گازکشی شده قرار داشته‌اند برای اخذ انشعاب و اتصال به شبکه گازشهری در آذرماه پایان یافت. وی با اشاره به اینکه حدود ۳۰ درصد نانوایی‌های واقع‌شده در این محله‌ها به شبکه گاز شهری متصل شده‌اند، اضافه کرد: تنها ۲۸ واحد از ۹۸ واحد مشمول نسبت به دریافت انشعاب و اتصال به شبکه گاز شهری اقدام کرده‌اند. نانوایی‌ها تا پیش از قطع سهمیه سوخت و آرد خود نسبت به اخذ انشعاب و اتصال به شبکه گاز شهری اقدام کنند تا در روزهای آینده دچار مشکل نشوند. معاون برنامه‌ریزی و توسعه فرمانداری بندرعباس افزود: این محله‌ها شامل شهرک توانیر، شهرک فجر، مسکن مهر پیامبر اعظم، گلشهر جنوبی تا خیابان صمدو، شهرک نبوت، الهیه شمالی، الهیه جنوبی، شهرک طلاییه تا شهرک امام رضا، شهرک توحید، بهشت بندر، زعفرانیه، شرق بلوار دانشگاه، چهار راه پگاه، کوی نواب، داماهی می‌شود. انتهای پیام / ۸۸۰۵۵
به گزارش خبرگزاری فارس از زنجان، جمشید انصاری، معاون رییس جمهوری صبح امروز به همراه رامین میرزایی رئیس سازمان مدیریت و برنامه‌ریزی استان و جمعی از مسؤولان از یکی از محل‌های برگزاری این آزمون بازدید کردند. در این آزمون ۷ هزار و ۳۲۸ نفر در استان شرکت کرده‌اند که از این تعداد ۵۶ درصد برابر با ۴ هزار و ۸۴ نفر زن و ۴۴ درصد برابر با ۳ هزار و ۲۴۴ نفر مرد هستند. در کل کشور هم ۵۶۲ هزار و ۶۷۶ نفر در این آزمون شرکت کردند که سهم استان زنجان از این تعداد شرکت‌کننده ۱ ٫ ۳ درصد است. شایان ذکر است مجموع شرکت کنندگان در استان برای تعداد ۳۹۱ سهمیه استخدامی با هم به رقابت پرداختند. در این آزمون که نیروهای لازم برای جذب در ۱۴ دستگاه اجرایی استان مشخص و معرفی می‌شوند طی دو روز در سطح استان با رعایت پروتکل‌های بهداشتی به صورت غیر متمرکز شرکت کردند. انتهای پیام / ۲۳۰۸ / ق
به گزارش خبرگزاری فارس از ملارد، حجت‌الاسلام سید حسین حسینی نوری امام جمعه ملارد ظهر امروز در خطبه‌های عبادی سیاسی نماز جمعه شهر ملارد ضمن تسلیت ایام شهادت حضرت فاطمه زهرا (س)، اظهار کرد: فاطمه به دلیل این فاطمه است که در کارها رضایت خدا برای او شرط است و این عظمت باعث احترام پیامبر (ص) به ایشان شد و حضرت زهرا (س) طبق فرموده امام زمان (عج) اسوه حسنه برای همگان است. وی با اشاره به دیدار رهبری با ستاد بزرگداشت سالگرد شهادت سردار شهید سلیمانی، گفت: بنابر فرموده رهبری معظم انقلاب بیشتر از رفع تحریم باید به فکر خنثی‌سازی تحریم است و راه‌کار مقابله با تحریم صرفا مذاکره و گفت‌وگو نیست و باید به توان داخل تکیه کنیم. امام جمعه شهر ملارد بیان کرد: خنثی‌سازی تحریم به داخل ربط دارد اما در مذاکره طرف مقابل دشمن است و تجربه ثابت کرده که دشمن غیرقابل اعتماد است و در ۴۰ سال گذشته به ما ثابت شد که در هیچ نقطه‌ای دشمن به تعهدات خود عمل نکرد و صرف وقت برای مذاکره هیچ اثری ندارد. حجت‌الاسلام حسینی نوری با اشاره به ابلاغ تحول قوه قضائیه ادامه داد: سند تحول قوه قضائیه تا سال ۱۴۰۲ باید اجرایی شود و در گام دوم انقلاب تلاش قوه قضائیه در تحقق عدالت بوده و این قبیل اقدامات اعتماد افزا و امید آفرین است و انشاءالله مردم‌سالاری در قوه قضائیه تحقق پیدا کند و عزم این قوه بر سوزاندن ریشه فساد است. وی با اشاره به سالروز شهادت سردار شهید سلیمانی افزود: از عوامل مقاومت در یک جامعه شهادت است و چون ریشه در قدرت، عزت، بصیرت، ایستادگی، بیداری و وحدت دارد و حاج قاسم سلیمانی نقش حیاتی در خنثی‌سازی نقشه‌های استکبار جهانی در منطقه داشت. امام جمعه ملارد خاطرنشان کرد: سردار شهید، ارتش بین‌المللی اسلام را تشکیل داد و توانست حکومت آمریکا ساخته داعش را شکست داده و حاج قاسم سلیمانی و همرزمانش در بیرون از مرزهای ایران حماسه آفریدند. حجت‌الاسلام حسینی نوری اضافه کرد: حاج قاسم سلیمانی عزیز محبوب دل‌های بسیاری از انسان‌ها شد و دشمنان ما نیز بدانند که انتقام سخت ما عملی خواهد شد و قاتلان و مسببان این جنایت در هیچ نقطه از کره خاکی در امان نخواهند بود. انتهای پیام / ش / پ / س
به گزارش خبرگزاری فارس، غلامرضا محمدی با توجه به تعطیلی ۸ ماهه کشتی و دوری کشتی گیران از تمرینات اظهارداشت: حدود ۳ ماه زمان می‌برد تا با برگزاری اردوهای مستمر به شرایط عادی آماده سازی برسیم. در شرایطی که کشتی گیران ما ۸ ماه از تمرینات و مسابقات دور بودند، فدراسیون کشتی تلاش کرد تا با گرفتن مجوز برگزاری رقابت‌های لیگ، خطر عقب‌افتادگی کشتی ایران از کشتی دنیا را دفع کند. وی ادامه افزود: گرفتن مجوز برای برگزاری رقابت‌های لیگ، تمرینات و پس از آن رقابت‌های انتخابی کار بسیار دشواری بود که فدراسیون کشتی به خوبی آن را انجام داد و باید این کار را ارج نهاد. محمدی تصریح کرد: تصمیم ما برای برگزاری لیگ نیز مبنی بر عدم اعلام تصمیم قطعی از سوی اتحادیه جهانی به منظور برگزاری مسابقات خود بود. وی افزود: ما مجبور بودیم که کار را از یک جا شروع کنیم که بهترین کار برگزاری رقابت‌های لیگ بود، چراکه تمامی داشته‌های ما در کشتی آزاد و فرنگی در قالب تیم‌های لیگی هم تمرین کردند و هم به رقابت پرداختند. سرمربی تیم ملی کشتی آزاد با اشاره به اینکه ویروس کرونا و شرایط خاص آن در تصمیم‌گیری‌های ما مستقیما تأثیرگذار بود گفت: ما نمی‌دانستیم که رقابت‌های جهانی برگزار می‌شود یا خیر و بعد از آن به ما اعلام کردند که برگزار می‌شود و ما نیز طبق آن سریعا انتخابی تیم ملی را برگزار کردیم، اما به یکباره پس از آن گفتند که این رقابت‌ها مسابقات جام جهانی است و ما نیز مجبور به تغییر برنامه‌های خود شدیم. وی تاکید کرد: قرار بود که اگر رقابت‌های جهانی برگزار شود، دور برگشت و مرحله نهایی لیگ نیز در دی‌ماه برگزار شود و اگر اینطور نشد، بلافاصله رقابت‌های لیگ پیگیری شود و این برنامه فدراسیون کشتی بود که به درستی به انجام رسید. محمدی اظهار داشت: رقابت‌های لیگ از قبل برنامه‌ریزی‌شده بود و نمی‌شد آن را بهم بزنیم و سازمان لیگ نیز برنامه خود را به تمام تیم‌ها داده بود و تیم‌ها نیز طبق آن برنامه‌ریزی کرده بودند و فدراسیون باید پاسخ تیم‌های حاضر در لیگ و همچنین حمایت‌کننده‌های مالی را نیز می‌داد. وی ادامه افزود: بلافاصله پس از رقابت‌های لیگ نیز اردوهای خود را برگزار کردیم چراکه همانطور که گفتم ۸ ماه بلاتکلیف بودیم و این موضوع، روند آماده سازی کشتی گیران را بسیار به تأخیر انداخت. محمدی با بیان اینکه کادر فنی و فدراسیون کشتی ابعاد مختلفی را در تصمیم‌گیری خود در نظر می‌گیرند تصریح کرد: فدراسیون و ما شرایط را از زوایای مختلف می‌بینیم و تصمیمات مبتنی بر خرد جمعی است. باید بگویم که شرایطی که به وجود آمد بسیار خاص بود و تصمیمات نیز با توجه به آن گرفته شد. \ دارنده ۲ مدال نقره جهان گفت: ۲ فاکتور برای فدراسیون و کادر فنی مهم بود یک اینکه بعد از حدود ۸ ماه بلاتکلیفی کشتی گیران در شرایط نسبی و مسابقه قرار بگیرند و دو اینکه به لحاظ مالی و اقتصادی کمکی به کل مجموعه کشتی شد و چرخ کشتی راه افتاد و حامیان مالی نیز جذب شدند. وی ادامه داد: دیدن چهره‌های جوان در لیگ بسیاربرای ما مهم بود. چراکه طی چندین سال است در حال رصد این نوجوانان و جوانان هستیم و اگر عمکرد خوبی داشته باشند قطعا به اردوی تیم ملی راه پیدا خواهند کرد، باید بگویم که ما شعار نمی‌دیم و در حد عمل کار کردیم و استعدادها را می‌بینیم چراکه آن‌ها می‌توانند آینده کشتی را تضمین کنند در این راه فدراسیون نیز همراه و حامی ما شد و در حال حاضر ۵۰ درصد اردوی بزرگسالان را چهره‌های نوجوانان و جوان تشکیل می‌دهند و نظر کادر فنی این است که نگاه ویژه‌ای به آینده کشتی داشته باشد و این کار را با میدان دادن به جوان‌تر‌ها در کنار حفظ با تجربه‌ها انجام می‌دهیم. محمدی با بیان اینکه اولین هدف ما کسب ۳ سهمیه باقی‌مانده المپیک توکیو است گفت: قبل از قرار بود رقابت‌های جهانی در آذرماه و رقابت‌های قهرمانی آسیا در بهمن‌ماه برگزار شود و برنامه‌ریزی ما برای این رقابت‌ها بود اما بارها و بارها اعلام کردیم که هدف ما کسب ۳ سهمیه المپیک است و کارمان خیلی سخت است و با توجه به این هدف نیازمند برگزاری اردوها و تمرینات آماده سازی مستمر و پی در پی هستیم. وی افزود: زمان زیادی را از دست دادیم و بلافاصله بعد از اتمام مسابقات لیگ اردوها شروع‌شده هدف‌گذاری کسب سه سهمیه است در کنار این برنامه‌های آماده سازی و حضور در مسابقاتی است که قرار شده در آن شرکت داشته باشیم از جمله قهرمانی آسیا که به تعویق افتده و همچنین تورنمنت‌های مختلف در صورت برگزار شدن اما این تغییر برنامه‌های اتحادیه جهانی کار را برای کادر فنی سخت می‌کند و نوع آماده سازی عوض می‌شود و اگر به دنبال این هستیم که تحول و تغییر فنی در کشتی گیران ایجاد شود، آن کسانی که کارشناس این کار هستند می‌دانند که به زمان زیادی نیاز داریم. در واقع باید بگویم که برای رسیدن کشتی گیران به شرایط عادی و نرمال زمان می‌خواهیم و پس از آن نیز باید تمرینات پرفشار را برگزار کنیم. سرمربی تیم ملی در مورد اعزم نفرات به مسابقات صربستان گفت: اول قرار بود که در اوزان ۸۶ و ۹۲ کیلوگرم کشتی‌گیر اعزام کنیم اما همان موقع هم گفتیم که این تصمیم قطعی نیست. وقتی لیست نفرات شرکت‌کننده را رصد کردیم دیدیم که بجز روس‌ها، بسیاری از کشورها نیز با ترکیب کامل در این مسابقات شرکت نکردند و در واقع این مسابقات یک رقابت بین‌المللی محسوب می‌شد که حامی آن اتحادیه جهانی بود و با توجه به اینکه کشتی گیران ما در شرایط آرمانی و ایده آلی نیستند تصمیم گرفتیم با توجه به تفاهم‌نامه‌ای که با کشور صربستان امضاء شده در ۲ وزن کشتی‌گیر اعزام کنیم که در وزن ۶۵ کیلوگرم نیز امیرمحمد یزدانی به دلیل ابتلا به کرونا اعزام نشد تا ما فقط با رحمان عموزاد در ۵۷ کیلوگرم در این رقابت‌ها حضور یابیم که معتقدم این رقابت‌ها برای این کشتی‌گیر آینده دار ما بسیار آورده داشت. وی در مورد امیرمحمد یزدانی عنوان کرد: ما برای امیرمحمد یزدانی به دلیل اینکه در این وزن سهمیه المپیک نگرفته بودیم برنامه داشتیم اما متاسفانه دو روز قبل از پروز متوجه به ابتلای کرونایش شدیم و به خاطر وقت کم برای گرفتن روادید نتوانستیم کسی را جایگزین وی کنیم. دارنده ۲ مدال برنز جهان گفت: شرایط حال حاضر حاکم بر دنیا خاص است و شیوع کرونا مشخص نمی‌کند که در آینده به چه مشکلاتی بر خواهیم خورد. اگر ما در شرایط عادی قرار داشتیم، برنامه‌های خود را طبق برنامه پیش می‌بردیم و تمامی آن را اجرا می‌کردیم. وی ادامه افزود: سعی کردیم با کمترین ضریب اشتباه تصمیم بگیریم. اگر کسی پیشنهادی سازنده و از سر دلسوزی می‌دهد قطعا به کشتی ما می‌تواند کمک کند اما اگر موضوع شخصی باشد و بوی تخریب بدهد و موجب حاشیه شود این کار به کشتی ما ضربه می‌زند. محمدی با بیان اینکه در سه دهه گذشته به هیچ عنوان به این اندازه به نسل جوان توجه نشده است گفت: خودم بعنوان کشتی‌گیر و هم بعنوان مربی درگیر مسابقات و اردوهای تیم‌های ملی بودم و هیچ زمانی اینطور جوانگرایی نشده شاید چند دوره شعار جوانگرایی دادیم اما عملی نشده است و در حال حاضر با حمایت فدراسیون کشتی این کار عملی شده است و این جوانان آینده سازهای کشتی هستند و تقابل این جوانان‌ها با کشتی گیران با تجربه می‌تواند به پیشرفت کشتی ما کمک کند. سرمربی تیم ملی تاکید کرد: با توجه به شرایط قرنطینه و حفظ پروتکل‌ها، محدودیت فضا و مکان به لحاظ تعداد نفرات داریم و قطعا کشتی گیران جوان که کادر فنی خیلی خوب به عملکرد آن‌ها اشراف دارد و شناخت کاملی نسبت به آن‌ها پیدا کرده و در مسیر رشد هستند و آن را خوب طی می‌کنند از دید ما پنهان نخواهند بود و می‌توانند در اردوهای بعدی دعوت شوند. وی در مورد برنامه‌های آتی تیم ملی اظهار داشت: کادر فنی فنی برنامه‌ها را رصد می‌کند که مسابقات تا پایان سال ۹۹ قرار است به صورت قطعی برگزار شود و پس از آن در مورد شرکت در آن تصمیم‌گیری می‌کنیم. محمدی ادامه داد: در حال حاضر با توجه به وضعیت بد کرونا و عدم آمادگی کشتی گیران نمی‌شود برنامه‌ریزی دقیقی داشت و نقش کادر فنی در آماده سازی و شناخت کشتی گیران بسیار مهم می‌شود تا بتوانند بهترین تصمیم را بگیرند. سرمربی تیم ملی گفت: حداقل سه ماه باید طی کنیم تا ببنیم شرایط کشتی گیران چه طور می‌شود بعد از آن ۳ نفر را برای رقابت‌های گزینشی را انتخاب کنیم و اگر قرار باشد در تورنمنتی شرکت کنیم باید هدفمند باشد. وی ادامه داد: بهرحال کشتی‌گیر باید به یک آمادگی نسبی برسد تا در مورد اعزامش تصمیم‌گیری کنیم و ما می‌خواهیم که هدفمند در مسابقات شرکت کنیم. در صورت حضور در هر تورنمنتی باید پشت آن تفکر باشد ما نمی‌خواهیم کشتی گیران ما در یک مسابقاتی بروند و خدای نکرده از لحاظ جسمانی و روحی نیز دچار مشکل شوند. محمدی در مورد تیم روسیه گفت: در مورد روس‌ها باید بگویم که کاملا در تصمیمات اتحادیه جهانی کشتی اثرگذارند و این یک واقعیت است. آن‌ها انتخابی تیم ملی خود را ۲ ماه قبل از مسابقات جهانی کردند هدفگذاری روس‌ها حضور در صربستان بود و بهرحال این مسابقات به هر عنوانی و در هر شرایطی برگزار می‌شد اما شرایط ما به دلیل شیوع کرونا طوری بود که کشتی گیرانمان ۸ ماه از تمرینات اردویی دور بودند. سرمربی تیم ملی در پایان خاطرنشان کرد: با توجه به شرایط خودمان و آن چیزی که به نفع کشتی ما است و می‌تواند به ما کمک کند تصمیم‌گیری می‌کنیم و در تمامی تصمیمات خود با فدراسیون کشتی هماهنگ هستیم. انتهای پیام /
به گزارش خبرنگار ورزشی خبرگزاری فارس، در هفته هفدهم رقابت‌های لیگ برتر والیبال باشگاه‌های کشور تیم‌های سایپا و آذرباتری از ساعت ۱۱ به میزبانی خانه والیبال مقابل هم قرار گرفتند. در این مسابقه شاگردان ناصر شهنازی موفق شدند با نتیجه ۳ بر صفر و با امتیازهای ۲۵ بر ۱۶، ۲۸ بر ۲۶، ۲۵ بر ۱۴ از سد حریف خود عبور کنند. به این ترتیب پانزدهمین شکست آذرباتری و یازدهمین پیروزی خودروسازان ثبت شد. انتهای پیام /
به گزارش گروه بین‌الملل خبرگزاری فارس، نخستین سالگرد شهادت شهیدان سپهبد حاج‌قاسم سلیمانی فرمانده نیروی قدس سپاه پاسداران انقلاب اسلامی و ابومهدی المهندس نائب رئیس سازمان الحشد الشعبی و همراهان ایشان صبح امروز در دانشگاه تهران برگزار شد. «احمد بدر الدین حسون» مفتی سوریه در جریان سخنرانی در این مراسم گفت که «ایران فرزندان خود را اعزام می‌کند تا برای دفاع از قبله نخست ما، با عربها هم‌خون شوند». شبکه خبری المیادین به نقل از حسون گزارش داد: «از جانب سوریه که به عنوان، پیامی، در کنار قدس ماند و با ایران دارای یک هدف است، تأکید می‌کنم که پیروزی با خون شهدا به دست خواهد آمد». وی تأکید کرد، شهید سلیمانی در سوریه و عراق بود تا این پیام را ارسال کند که «ما همه امت واحده هستیم و مرزها مانع از آن نخواهد شد که با هم پیروز نشویم». مفتی سوریه ادامه داد، پیام حاج قاسم این بود که مذاهب و فرقه‌ها مانع از آن نخواهد شد که بهترین امت در میان جهانیان باشیم. حسون تصریح کرد، حاج قاسم با شهادت خود به کشورهایی که روابط خود را با رژیم صهیونیستی عادی کردند، این پیام را داد که اگر مانند ایران، از فلسطین دفاع می‌کردند، این کشور و قبله نخست مسلمانان آزاد می‌شد. وی خاطر نشان کرد، شهید سلیمانی با حضور خود در عراق، نیروهای آمریکایی را خارج کرد و در جنوب لبنان باقی ماند و نیروهای صهیونیستی را خوار و خفیف کرد. مفتی سوریه بر این باور است که شهید سلیمانی، شهید جهانی است و روحش نیز جهانی است. «ابراهیم الدیلمی» سفیر یمن در جمهوری اسلامی ایران همدر جریان سخنرانی در این مراسم تأکید کرد، آمریکا با ترور سپهبد سلیمانی و همراهانشان، «جنایت قرن» را مرتکب شد. الدیلمی با بیان اینکه یمن بخش جدایی‌ناپذیر جبهه مقاومت است، تصریح کرد، شهید سلیمانی نیز همراه و همرزم همه مجاهدان یمنی بود. الدیلمی با بیان اینکه، آمریکا با ترور شهید سلیمانی، ماهیت جنایتکارانه خود را فاش کرد، در پایان تأکید کرد، قطار عادی‌سازی در منطقه، بیانگر میزان شکست امت اسلامی است که به خاطر فقدان شهید سلیمانی، دچار آن شد. انتهای پیام / م
"به گزارش خبرگزاری فارس از کامفیروز، حجت‌الاسلام تقی‌زاده امروز در خطبه نماز جمعه این شهرستان اظهار داشت: انتخاب خوب می‌تواند ما را به اوج عزت رسانده و برعکس انتخاب بد می‌تواند ما را به حضیض ذلت بکشاند. وی تصریح کرد: کشور ما آن‌قدر که از انتخاب بد و فهم نادرست برخی ضربه خورده، از دشمنان و تحریم‌ها ضربه نخورده است و آنچه را که برخی فقط یک کاغذ و یک رای می‌بینند در حقیقت سرنوشت و آینده ۸۰ میلیون انسان را به طور مستقیم تعیین می‌کند و بلکه به طور غیرمستقیم بر جامعه ۴۰۰ میلیونی شیعیان جهان که چشم امیدشان به این انقلاب است، تاثیر گذاشته و همه را تحت‌الشعاع قرار می‌دهد. امام جمعه کافیروز تاکید کرد: بنابراین عموم مردم باید واقف به اهمیت انتخابات باشند، هم درست بفهمند و هم درست انتخاب کنند تا مبادا مدیون مستضعفین و شیعیان عالم که در انتظار موفقیت و قدرت این انقلاب هستند، بشویم. حجت‌الاسلام تقی زاده در ادامه ضمن تجلیل از مقام شامخ سپهبد شهید قاسم سلیمانی بیان کرد: یک سال، از داغی می‌گذرد که شعله‌های آن هنوز سینه ما را می‌سوزاند و هنوز یاد آن اشک چشمان ما را جاری می‌کند. وی ادامه داد: ایرانیان فارغ از هر مذهب و کیشی، اگر ذره‌ای حس وطن‌دوستی داشته باشد حاج قاسم را دوست داشته و دارد، چه اینکه علامه جوادی حفظه الله فرمود "" اگر ما در امنیت به سر می‌بریم، آن را مرهون زحمات سلیمانی‌ها و خون پاک آنها هستیم. خطیب جمعه کامفیروز گفت: شهید سلیمانی چون امامش به ملکوت اعلی پیوست اما دشمنان خوار و زبون این انقلاب بدانند که مادران این مرز و بوم، سلیمانی پرور و جوانانش هر یک به نوبه خود قاسم‌هایی هستند که به وقت نیاز خود را نشان خواهند داد. وی بیان کرد: از خداوند می‌خواهیم که ما را از برکات روح آن بزرگ‌مرد تاریخ ایران و جهان اسلام محروم نفرماید. انتهای پیام / س"
به گزارش گروه بین‌الملل خبرگزاری فارس، سویه‌ای از ویروس کرونا که جهش‌هایی مشابه نوع انگلیسی دارد احتمالا از سه ماه قبل در آمریکا منتشر شده است. به نوشته روزنامه «گاردین»، تجزیه و تحلیل مجدد تست‌های کرونای گرفته‌شده از حدود دو میلیون شهروند آمریکایی نشان می‌دهد احتمالا سویه انگلیسی کووید- ۱۹ از ماه اکتبر در آمریکا وجود داشته است. توالی‌یابی ماده ژنتیکی نوع جدیدی از ویروس کرونا که در آمریکا منتشر شده با نوع «B ۱۱۷» موسوم به کرونای انگلیسی مطابقت دارد. سرپرست یک تیم تحقیقاتی در کالیفرنیا در این باره گفت: «احتمالا [نوع جدید ویروس کرونا] از مدتی قبل با سطح محدودی از شیوع در اینجا وجود داشته اما تا زمانی که به دنبال چیزی نگردید آن را نمی‌بینید». تحقیقات انجام‌شده در ایالت کالیفرنیا نشان می‌دهد ۰ / ۲۵ درصد از نمونه‌های تست کرونا تا ماه اکتبر، ژن جدید ویروس کرونا را در خود داشته‌اند. این میزان در یک هفته گذشته به ۰ / ۵ درصد رسید و اکنون ۱ / ۸۵ نمونه‌های تست کرونا حاوی این ژن جدید جهش‌یافته هستند. کشف نوع جدید ویروس کرونا اولین بار حدود دو هفته پیش توسط وزیر بهداشت انگلیس گزارش‌شده و اعلام شد این نوع جدید تا هفتاد درصد قدرت انتقال بیشتری دارد. اکنون گمان می‌رود این سویه جدید از ماه سپتامبر (شهریور) در این کشور انتشار یافته باشد. کرونای انگلیسی تا کنون دستکم در هفده کشور جهان گزارش‌شده است و بسیاری کشورها برای جلوگیری از ورود آن، کنترل مرزهای خود را تشدید کرده‌اند. در آمریکا نیز با اینکه از حدود ده روز پیش اعلام شد فقط انگلیسی‌هایی حق ورود به این کشور را دارند که نتیجه تست کرونای آن‌ها منفی باشد، این نوع جدید کرونا در ایالت‌های کلرادو و کالیفرنیا گزارش شده‌اند. این در حالی است که به نوشته پایگاه اینترنتی شبکه «راشا تودی»، اداره بهداشت ایالت فلوریدا تنها ساعاتی پس از شروع سال جدید میلادی ابتلای دستکم یک نفر به کرونای انگلیسی در این ایالت را اعلام کرد. از آنجا که اداره بهداشت فلوریدا اعلام کرده این فرد اخیرا سابقه سفر نداشته، به نظر می‌رسد بیمار صفر نبوده و تعداد موارد ابتلا بیشتر باشد. انتشار خبر کشف کرونای انگلیسی در فلوریدا در حالی منتشر شده است که این ایالت با ثبت رکوردی جدید شاهد ابتلای روزانه بیش از هفده هزار نفر بوده است. هفته گذشته نیز مقام‌های وزارت بهداشت آلمان اعلام کردند نسخه جهش‌یافته ویروس کرونا که مقام‌های انگلیس برای نخستین بار چند هفته پیش از کشف آن خبر دادند از ماه نوامبر در آلمان وجود داشته است. انتهای پیام / م
به گزارش خبرنگار ورزشی خبرگزاری فارس، تیم‌های والیبال شهداب یزد و شهرداری قزوین در هفته هفدهم رقابت‌ها لیگ برتر باشگاه‌های کشور از ساعت ۱۱ در سالن فدراسیون مقابل هم قرار گرفتند. در این مسابقه تیم شهداب یزد با هدایت محمد عمده غیاثی توانست با نتیجه ۳ بر صفر و با امتیازهای ۲۵ بر ۱۸، ۲۵ بر ۱۸ و ۲۵ بر ۱۷ از سد شهرداری قزوین عبور کند. به این ترتیب یازدهمین شکست شاگردان مسعود آرمات و دوازدهمین پیروزی یزدی‌ها در این دوره از مسابقات لیگ برتر باشگاه‌های کشور ثبت شد. انتهای پیام /
به گزارش خبرگزاری فارس، اسامی برترین بازیکنان فوتبال در بخش‌های مختلف به بهانه پایان سال ۲۰۲۰ منتشر شده است. بر این اساس کریس رونالدو فوق ستاره پرتغالی یوونتوس با ۳۳ گل زده برترین گلزن فوتبال جهان در این سال معرفی شد. توماس مولر ستاره آلمانی بایرن‌مونیخ با ۱۷ پاس گل در صدر پاسورهای گل ایستاد. یان اوبلاک سنگربان اتلتیکو مادرید با ۱۸ کلین شیت در صدر برترین دروازه‌بان فوتبال جهان قرار گرفت. لیونل مسی فوق ستاره آرژانتینی بارسلونا با ۸۸ شوت به سمت هدف، برترین بازیکن در این موضوع شد. کوین دبروینه ستاره منچستر سیتی هم با ایجاد ۱۰۷ موقعیت گلزنی در تیمش برترین بازیکن در این بخش لقب گرفت. *این فیلم را ببینید. انتهای پیام /
به گزارش خبرگزاری فارس از شهرکرد، حجت‌الاسلام محسن ملکپور ظهر امروز در خطبه‌های نمازجمعه فارسان گفت: یک سال پیش فرمانده شجاع مقاومت مزد سال‌ها مبارزه و مجاهدت در راه قرآن و دفاع از حرم اهل‌بیت (ع) و حریم انقلاب را گرفت و دست پلید و تروریست استکبار به خون فرزند رشید اسلام، بسیجی بزرگوار شهید قاسم سلیمانی آغشته شد. امام جمعه فارسان خاطرنشان کرد: دشمنان می‌خواهند روحیه ما را تضعیف کنند تا تن به ذلت بدهیم و از آرمان‌ها و ارزش‌های اسلامی و انقلابی‌مان عقب‌نشینی کنیم؛ اما نمی‌دانند برعکس تصور آنان، شراره‌هایی از آتش در قلب ما برای گرفتن انتقام مظلوم، شعله‌ور می‌شود و تا رسیدن به مقصود آرام نخواهد شد. وی با بیان اینکه ما با ریخته شدن این خون‌ها به حقانیت راهی که می‌رویم یقین می‌کنیم، افزود: آنان نمی‌دانند که این خون در جوامع مختلف انسانی و مبارزین جبهه‌های مختلف رودررو با آمریکا و اسرائیل و ارتجاع، حرکت ایجاد می‌کند، انگیزه تولید می‌کند و چنان طوفانی به پا خواهد کرد که به‌زودی اثری از جنایتکاران باقی نخواهد ماند. ملکپور یکی از ویژگی‌های شهید سلیمانی را استقامت در راه خدا دانست و اظهار داشت: ایشان بیشتر عمر مبارک خود را در عرصه مبارزه و جنگ سپری کردند و نه‌تنها از شهادت واهمه‌ای نداشتند، بلکه همواره التماس دعای شهادت از فرزندان مدافع حرم و غیره داشتند. خطیب جمعه فارسان یادآور شد: حمایت از مسلمانان و حمایت از مستضعفان جهان از دیگر ویژگی‌های شهید سلیمانی به حساب می‌آمد و ایشان به نوعی برای مردم منطقه و ایران امید و امنیت به حساب آمده و حامی مسلمانان و مستضعفان گرفتار، جنگ‌زده، آواره و یتیم در سراسر جهان بود. وی ادامه داد: حاج قاسم سلیمانی ظرفیت‌های مردمی کشورهای مختلف را حول محور مقاومت جمع کرده و به نوعی ارتش بین‌المللی اسلام را رقم زد که قرار است بساط آمریکا را در منطقه جمع کند. اقامه‌کننده نماز خلف وعده نمی‌کند ملکپور با بیان اینکه نماز ستون دین است و همه موضوعات دین با نماز معنا پیدا می‌کند، گفت: البته ستون نماز هم ولایت است و شهید سلیمانی هم در زمینه ولایت و هم در زمینه اقامه نماز به بهترین شکل ممکن عمل کرد و ما امروز می‌توانیم شهادت دهیم که او اقامه‌کننده نماز بود. امام جمعه فارسان اضافه کرد: عده‌ای هم هستند که نماز می‌خوانند، ولی قراردادهایی را امضا می‌کنند که برخلاف دین، اسلام و انقلاب اسلامی است، وعده می‌دهند عمل نمی‌کنند و آنها باید این را بدانند که کسی که نماز را اقامه کند به سمت چنین اقداماتی نمی‌رود، چرا که اقامه نماز انسان را از فحشا و منکرات دور می‌سازد. وی در پایان بیان داشت: دشمن در میدان‌های جنگ از عهده سردار سلیمانی برنیامد و دست به اقدامات ناجوانمردانه زد و این مهم را در طول تاریخ اسلام با امام علی (ع) و امام حسین (ع) و سایر ائمه معصوم انجام داده‌اند که نشان‌دهنده ضعف آن‌ها است. انتهای پیام / ۶۸۰۲۴ / م
به گزارش خبرگزاری فارس، شعبانعلی رمضان نژاد که در انتخابات ۲۳ آبان هیات تنیس روی میز به عنوان رئیس انتخاب‌شده بود، استعفا کرد. رمضان نژاد در این باره به فارس‌گفت: بنده جانباز شیمیایی هستم و به دلیل عارضه‌ای که دارم، پزشکان گفته‌اند که بهتر است به کار ادامه ندهم، چون استرس خوب نیست. وی در مورد اینکه قبل از انتخابات این شرایط وجود داشت یا خیر، گفت: چند ماه قبل بود که خیلی شرایط بهتری داشتم، اما به یک‌باره شرایطم بد شد و دیگر نمی‌توانم ادامه دهم. رئیس مستعفی هیات تنیس روی میز مازندران در مورد اینکه به فدراسیون اعلام کرده‌اید یا خیر، عنوان کرد: آنقدر شرمنده علیقارداشی هستم که تلفنی با او صحبت نکردم و تنها یک پیام دادم. با این وضعیت شرمنده ورزشکاران هم شدم. انتهای پیام /
به گزارش خبرگزاری فارس از بندرعباس، دکتر پری صیادی از روانشناسان برجسته استان هرمزگان در یادداشت کوتاهی به بیان ابعاد شخصیتی حاج قاسم و تأثیر رفتار او بر مجبوبیتش در ایران و جهان پرداخته است. در رفتار شناسی شهید قاسم سلیمانی می‌توان به چند نکته آموزنده دست پیداکرد که از او یک چهره مردمی و محبوب ساخته بود که نه‌تنها در ایران بلکه در جهان از او به عنوان چهره‌ای برآمده از اندیشه مقاومت یاد می‌شد. اولین وجه رفتارشناسی او را می‌توان در توجه به تربیت فرزندانی نیک و صالح دید. زینب سلیمانی اکنون به عنوان دختری سلحشور، مکتب حاج قاسم را در دنیا معرفی و عرضه می‌کند و با درس‌هایی که از مکتب پدر آموخته، نقشی ویژه در معرفی ابعاد مختلف شخصیتی و فکری حاج قاسم به جهانیان دارد. دوم: احترام به همسر؛ نگاهی به همه آنچه که پس از شهادت حاج قاسم در رسانه‌ها از خانواده این شهید بزرگوار بیان و ارائه می‌شود، نشانگر توجه خاص او به خانواده و همسر است. بی‌شک نقش همسر حاج قاسم در تربیت فرزندان و حراست از کیان خانواده با توجه به انبوهی از مشغله‌های آن شهید بزرگوار، نقشی ممتاز بوده است. سوم: شراکت در شادی و غصه‌های مردم؛ حاج قاسم صف اول سرکشی به مردم در غم‌ها و غصه‌ها بود. هزاران خاطره از کمک‌های شبانه‌روزی او به سیل‌زدگان خوزستان و یا نقش او در امدادرسانی به مردم در زلزله بم در میان مردم وجود دارد. چهارم: باور به مسیر خود؛ حاج قاسم راه خود را شناخته بود و در این راه با مجاهدتی خستگی‌ناپذیر پیش می‌رفت. او هیچ‌گاه در این راه متوقف نشد و در آخر نیز به فیض عظیمی رسید که همیشه انتظارش را می‌کشید و در تمنای آن بود. پنجم: اشتیاق به شهادت؛ او همیشه به یاران و همرزمان شهیدیش غبطه می‌خورد و بارها بارها از علما و مراجع و مردم و خانواده‌های شهدا طلب دعای شهادت کرده بود. او مصداق یک مجاهد الی الله بود. ششم: نظم در کارها؛ حاج قاسم به عنوان فرمانده جریان مقاومت در منطقه به پیروزی‌های فراوانی در ۳ دهه اخیر دست یافت که وجه بارز تمامی آنها نظمی بود که بر امور کاری او وجود داشت. مگر غلبه بر دشمن بدون نظم و تقوا ممکن است؟ مهم‌ترین عنصر در رفتار شناسی یک فرد، اهمیت دادن به ثبات در کارها است که در زندگی آن شهید متبلور بود و ذره‌ای از این راه منحرف نشد. در فرمایش امام خمینی (ره) راجع به شهید مطهری می‌بینیم که فرمودند: تمام کتاب‌های شهید مطهری اسلامی است، یعنی ذره‌ای انحراف ندارد. همین نکته در باب زندگی شهید سلیمانی وجود دارد که برای ما درس است. او مصداق یک مسلمان واقعی پیرو ولایت بود. در این عصر تکنولوژی و پیچیدگی اسباب و لوازم علمی، تربیت مشاهده‌ای یکی از بهترین راه‌های الگوگیری است. حاج قاسم را می‌توان الگویی کم‌نظیر برای نسل امروز ما دانست که سراسر زندگی‌اش درس‌هایی از ادب، منش، احترام، اخلاق، متانت و بزرگواری است. انتهای پیام / ۸۸۰۵۵
به گزارش خبرگزاری فارس از اهواز، بر اساس اعلام مرکز کنترل و پایش محیط‌زیست، میزان شاخص کیفی هوای شهر اهواز در ساعت هشت صبح امروز به عدد ۱۶۳ آی کیو آی رسید. این شاخص نشان‌دهنده وضعیت ناسالم هوای اهواز برای تمامی گروهای سنی است که افراد مبتلا به بیماری قلبی یا ریوی، سالمندان و کودکان باید از فعالیت‌های طولانی یا سنگین، همچنین خروج غیرضروری از منازل خودداری کنند. همچنین افراد دیگر باید فعالیت‌های طولانی یا سنگین خارج از منزل را کاهش دهند. این شاخص در ایستگاه استانداری اهواز ۱۶۳ ای‌کیوآی و در وضعیت ناسالم برای گرو‌های حساس گزارش‌شده است. انتهای پیام / ۷۲۰۱۳
به گزارش خبرگزاری فارس، «زیاد نخاله» دبیرکل جنبش جهاد اسلامی فلسطین در مراسم نخستین سالگرد شهادت سردار سپهبد قاسم سلیمانی فرمانده شهید نیروی قدس سپاه پاسداران انقلاب اسلامی و ابومهدی المهندس معاون شهید سازمان نیروهای مردمی عراق که امروز جمعه در دانشگاه تهران برگزار شد، گفت: از میان برداشتن او به دلیل ترس آمریکایی‌ها بود تا راه را به روی بزرگی طلبی و فساد صهیونیستی باز کنند و پروژه صهیونیست بتواند بر فلسطین مسلط شود و محاصره مجاهدین فلسطین تکمیل گردد. وی با اشاره به اینکه تصمیم دشمن این است که فلسطین و قدس را بفروشند و این کار را در غیاب شهید سلیمانی می‌کنند، عنوان کرد: شهادت می‌دهم شهید سلیمانی در رأس مجاهدان ملت فلسطین از قدس و فلسطین دفاع می‌کرد. زیاد نخاله با تأکید بر اینکه شهید سلیمانی فرماندهی بود که برای اسلام زندگی مجاهدانه‌ای داشت، گفت: او از همه عنوان‌ها و معادلات و صفات بزرگتر بود و در میدان‌های نبرد حاضر و فعال بود، به طور خاص در جبهه فلسطین حاضر بود و نبرد‌هایی که انجام می‌داد برای آن بود که به فلسطین و مجاهدین فلسطینی زندگی جدیدی عطا کند و اشغالگری صهیونیستی را از ملت فلسطین و این کشور بزداید. وی اظهار داشت: شهادت می‌دهم موشک‌هایی که پایتخت رژیم صهیونیستی را در هم کوبید خود شهید سلیمانی در رساندن آن‌ها به مجاهدین فلسطینی نظارت داشت و علاوه بر آن بر رساندن تخصص‌ها تجارب و دانش‌های متعدد دیگری بر فلسطین نظارت می‌کرد. زیاد نخاله در ادامه گفت: سال قبل که سردار سلیمانی به شهادت رسید، شهادت ایشان آغازی بر فروپاشی‌های دیگر منطقه بود و دیدیدم که رهبران منطقه یکی پس از دیگری در برابر سرور آمریکایی شان برای کسب حمایت از خود با یکدیگر مسابقه می‌گذارند و فلسطین را می‌فروشند و این دلیلی بر شکست آنهاست. دبیرکل جنبش جهاد اسلامی فلسطین خاطرنشان کرد: شهید سلیمانی مجاهدانه زیست و تمنای شهادت در خاک فلسطین را داشت. انتهای پیام /
به گزارش خبرنگار سیاسی خبرگزاری فارس، «هاشم صفی‌الدین» رئیس شورای اجرایی حزب‌الله لبنان امروز جمعه در مراسم اولین سالگرد شهادت سردار سپهبد قاسم سلیمانی فرمانده شهید نیروی قدس سپاه پاسداران انقلاب اسلامی و ابومهدی المهندس معاون شهید نیروهای مردمی عراق گفت: خون شهید سلیمانی هنوز در رگ‌های محور مقاومت در حال جوشیدن است، محوری که وی با روح خود ابداع و بازخرید کرد. وی با بیان اینکه رئیس‌جمهور آمریکا تصور می‌کرد با ترور شهید سلیمانی، محور مقاومت از هم می‌پاشد افزود: مقاومتی که شهید سلیمانی با هوشیاری خود از آن تغذیه کرد و به آن روح و خون بخشید، در همه میادین و میادین باقی خواهد ماند. صفی‌الدین افزود: پرچمدار شهید قاسم سلیمانی یک پرچم بلند باقی خواهد ماند و رزمندگان مقاومت آن را بر فراز گنبد الاقصی الشریف بالا می‌برند. رئیس شورای اجرایی حزب‌الله لبنان گفت: شهید سلیمانی قبل و بعد از شهادت فاتح و رهبر واقعی جهاد است. ما مرد عمل هستیم و از آمریکا شر مطلق انتقام خواهیم گرفت. انتهای پیام /
به گزارش خبرگزاری فارس از خرم‌آباد، داریوش شاهون‌وند ظهر امروز در مراسم تکریم دادستان عمومی و انقلاب شهرستان چگنی با اشاره به اینکه رییس محترم قوه قضاییه در راستای پیشبرد اهداف عالی نظام و اجرای صحیح عدالت یک سری سیاست‌های راهبردی پیش‌بینی نموده، عنوان کرد: همه ما مکلف به اجرای دقیق سند تحول قضایی هستیم و اعتبار این سند بلحاظ اینکه به تایید مقام معظم رهبری رسیده است بالاتر از قوانین عادی است. وی تاکید کرد: مبارزه جدی با مخلان نظم و امنیت عمومی، مبارزه با اراذل و اوباش، مبارزه با مفاسد اقتصادی و اداری همچنین مبارزه با قاچاق کالا و خرید و فروش سلاح و مواد مخدر برخی از عمده سیاست‌های راهبردی قوه قضاییه است. دادستان خرم‌آباد گفت: حبس زدایی و جهش تولید، جلوگیری از تعطیلی واحدهای تولیدی و رفع موانع تولید از دیگر سیاست‌های راهبردی قوه قضاییه است. شاهون‌وند خاطرنشان کرد: همه ما مکلف هستیم که اقدامات قانونی لازم مانند مجازات‌های جایگزین حبس، تعلیق، آزادی مشروط، اعطای مرخصی و استفاده از پابند الکترونیک را در جرایم ساده اجرا نماییم. وی گفت: البته جرایم خشن، مهم و مجرمان حرفه‌ی و خطرناک از این تسهیلات استثنا هستند. دادستان مرکز استان تاکید کرد: بدون تردید اجرای دقیق قانون موجب افزایش رضایت مردم خواهد شد. وی همچنین بر نظارت مستمر بر زندان و زندانیان و رسیدگی به امور مختلف آنان اعم از نوع پوشش، تغذیه و حفظ سلامت روحی روانی و جسمی زندانیان تاکید کرد. دادستان خرم‌آباد با بیان اینکه نباید اجازه بدهیم یک نفر بدون‌جهت در زندان بماند، عنوان کرد: قضات شجاع دستگاه قضایی در برخورد با مجرمین هیچگونه مماشاتی نداشته و نخواهند داشت. شاهون‌وند خاطرنشان کرد: در سیستم قضایی جمهوری اسلامی ایران مسائل سیاسی و جناحی دخالتی نداشته و ندارد و تصمیمات قضایی بر اساس عدل، انصاف، شرع و حق اتخاذ می‌گردد. وی همچنین بر تسریع در رسیدگی به پرونده‌ها و کمک و مساعدت و تعامل و حمایت از مدیران اجرایی و مسولانی که خالصانه، شجاعانه و انقلابی عمل می‌کنند تاکیدکرد. انتهای پیام /
به گزارش خبرگزاری فارس، فالح الفیاض رئیس سازمان الحشد الشعبی عراق امروز جمعه در مراسم اولین سالگرد شهادت سردار سپهبد قاسم سلیمانی فرمانده شهید نیروی قدس سپاه پاسداران و ابومهدی المهندس معاون شهید نیروهای مردمی عراق که در دانشگاه تهران برگزار شد، گفت: ما عزادار فرمانده قاسم سلیمانی هستیم؛ میهمان فقید ما در سرزمین عراق به شهادت رسید. رئیس سازمان نیروهای مردمی عراق خاطرنشان کرد: مردم عراق عاشق شهید سلیمانی شدند، در شرایطی که منطقه تحت یک آگاهی کاذب قرار گرفت. وی ادامه داد: مردم عراق توانستند راه صحیح حضور در همه مسائل ملت را بدانند، از جمله مهمترین آن‌ها مسئله فلسطین است. ما این را مدیون فرمانده شهید قاسم سلیمانی هستیم. رئیس سازمان نیروهای مردمی عراق گفت: عراق نمی‌تواند مسیری را طی کند که برخی از افراد ضعیف‌النفس طی کردند، زیرا عراق در کنار فلسطین باقی خواهد ماند. انتهای پیام /
به گزارش خبرگزاری فارس، دبیرخانه جشنواره مردمی فیلم عمار، داوران هیئت داوران بخش‌های «فیلمنامه»، «مستند» و «داستانی» یازدهمین دوره این جشنواره را معرفی کرد. **فیلمنامه امین صدیقی جواد رمضان نژاد حجت‌الاسلام علی جعفری سعید خورشیدی حمیدرضا جعفریان **داستانی سید ناصر هاشم‌زاده هوشنگ توکلی سعید مستغاثی داوود مرادیان حامد بامروت نژاد **مستند حافظه ملی (تاریخ سیاسی) مسعود رضایی جواد منصوری محمد صادق کوشکی جلال غفاری قدیر محمد رضا کائینی ** نهضت جهانی مستضعفین سهیل اسعد سلیم غفوری محمدرضا ماندگاران زهره یزدان پناه قره‌تپه حمیدرضا عصمتی **ملت قهرمان رحیم مخدومی محمد تقی فهیم علی‌محمد مؤدب **جنگ نرم حجت‌الاسلام حمید مشهدی آقایی کمیل خجسته محمد شجاعیان زنجانی **تاریخ فرهنگی، دفاع مقدس گلعلی بابایی علیرضا دلبریان محسن یزدی سید احمد عبودتیان امیر مهریزدان **پایش و پالایش اجتماعی حجت‌الاسلام محسن قنبریان حسن عباسی وحید اشتری مرتضی فیروزآبادی محمدصادق شهبازی **جنگ اقتصادی عادل پیغامی علی خدابخشی مسعود براتی اصغر عیوضی انتهای پیام /
فاطمه زرین‌آمیزی سخنگوی سازمان سنجش آموزش کشور در گفت‌وگو با خبرنگار گروه تعلیم و تربیت خبرگزاری فارس درباره «به تعویق افتادن آزمون کارشناسی ارشد پیام نور»، اظهار کرد: این آزمون در زمان اعلام‌شده برگزار می‌شود. به گزارش فارس، در هرحال باید دید که در زمان برگزاری آزمون پیام نور، وضعیت کرونا در کشور چگونه خواهد بود؛ آزمون کارشناسی‌ارشد فراگیر دانشگاه پیام‌نور برای نوبت بیست و یکم، روز جمعه ۱۷ بهمن برگزار خواهد شد و متقاضیان می‌توانند از روز سه‌شنبه ۱۴ تا روز پنجشنبه ۱۶ بهمن با مراجعه به درگاه اطلاع‌رسانی سازمان سنجش آموزش کشور نسبت به تهیه پرینت کارت و راهنمای شرکت در آزمون اقدام کنند. همچنین با توجه به عدم پذیرش حضوری متقاضیان به منظور جلوگیری از شیوع ویروس کرونا در جهت تسریع در بررسی و ثبت درخواست‌ها به صورت الکترونیکی، متقاضیان در صورت داشتن هر گونه سؤال می‌توانند به سیستم پیشخوان خدمات الکترونیکی سازمان سنجش آموزش کشور به آدرس http: / / darkhast. sanjesh. org مراجعه و درخواست خود را به همراه مستندات لازم ثبت کنند. انتهای پیام /
به گزارش خبرگزاری فارس از سمنان، شماری از مردم در سامانه «فارس من» که مطالبات و مشکلات مردمی را در سراسر کشور پیگیری می‌کند، موضوعی را با عنوان «بیماران دیابتی دامغان از کمبود داروی انسولین در استان گلایه‌مندند» مطرح کرده‌اند. در این متن می‌خوانیم: «مراکز درمانی دامغان می‌توانند از آلوده‌ترین اماکن ویروس کرونا باشند؛ از کارگزاران مربوطه تقاضا می‌شود به موضوع توزیع انسولین رسیدگی کنند»؛ خبرگزاری فارس استان سمنان موضوع را با مسؤولان در میان گذاشته است. زهرا مهدیان، مدیر روابط عمومی و امور بین‌الملل دانشگاه علوم پزشکی و خدمات بهداشتی درمانی سمنان در گفت‌وگو با خبرنگار خبرگزاری فارس در سمنان در پیگیری این مشکل اظهار کرد: انسولین ویالی به دلیل تولید انبوه داخلی، به میزان کافی در داروخانه‌های استان سمنان وجود دارد. او تصریح کرد: انسولین قلمی به دلیل وارداتی بودن آن و وجود تحریم‌های ظالمانه، محدودتر توزیع می‌شود. مدیر روابط عمومی و امور بین‌الملل دانشگاه علوم پزشکی و خدمات بهداشتی درمانی سمنان درباره راهکارهای رفع این مشکل، اما فقط گفت: امیدواریم روزی تحریم‌ها برداشته شود! به گزارش فارس، مخاطبان عقیده دارند: یکی از توصیه‌های بهداشتی ستاد مقابله با کرونا، حضور حداقلی در مراکز پرجمعیت و آلوده است؛ وزیر بهداشت به پزشکان توصیه کرده بود که برای بیمارانی که ماهانه مجبور به مراجعه به پزشک برای دریافت دارو هستند، نسخه‌های سه ماهه بنویسند تا حتی‌المقدور از مراجعه بیماران به مراکز پرجمعیت جلوگیری شود. بیماران انسولینی می‌گویند: بعضی از داروها مثل انسولین سهمیه ماهانه برای بیماران دارد که به دلیل کمبود آن نمی‌شود نسخه سه ماهه برای آن نوشت و متأسفانه همان سهمیه یک ماهه که دکتر می‌نویسد، باز در بعضی از داروخانه‌های دامغان تعدیل و انسولین را نصف کرده یا کمتر از آن به بیمار تحویل می‌دهند و بیمار را مجبور می‌کنند که ماهانه دو بار به پزشک مراجعه کند. انتهای پیام / ۲۲۴۹ / م /
به گزارش گروه بین‌الملل خبرگزاری فارس، «وانگ ونبین» سخنگوی وزارت امور خارجه چین، تحریکات آمریکا در تنگه تایوان را محکوم و درخصوص پاسخ پکن هشدار داد. به نوشته پایگاه اینترنتی شبکه «راشا تودی»، ونبین در نشستی خبری گفت: «کشتی‌های جنگی آمریکا مکررا در تنگه تایوان قدرت‌نمایی کرده و موجب برانگیختن و افزایش تنش شده است». سخنگوی دستگاه دیپلماسی چین آمریکا را به «فرستادن پیام اشتباه» به نیروهای جدایی‌طلب تایوان و «ایجاد خطر جدی برای صلح» متهم کرده. ونبین در ادامه به آمریکایی‌ها هشدار داد، چین در حالت آماده‌باش کامل باقی خواهد ماند و «آماده پاسخ به تمام تهدیدها و تحریکات» آمریکا است. روز گذشته (پنجشنبه) نیروی دریایی آمریکا ادعا کرد دو کشتی جنگی آمریکایی «یو اس اس مک‌کین» و «یو اس اس کرتیس ویلبر»، «طبق روال معمول و با پیروی از قوانین بین‌المللی از تنگه تایوان عبور کردند». این در حالی است که پیش‌تر نیز وانگ ونبین سخنگوی وزارت امور خارجه چین گفته بود: «مسائل مربوط به تایوان، جزو مسائل داخلی چین محسوب می‌شود. ما قویا با دخالت هر کشور یا فردی در امور داخلی چین، با هر نیتی که باشد مخالف هستیم». چین مخالف افزایش حمایت‌های آمریکا از تایوان از جمله فروش تسلیحات جدید و ملاقات مقام‌های ارشد آمریکایی از این جزیره است. پکن، تایوان را بخشی از سرزمین متعلق به چین می‌داند و تحرکات آمریکا و فروش سلاح به تایوان را نقض حاکمیت خود و مغایر با سیاست «چین واحد» ارزیابی می‌کند. با این حال کشتی‌های جنگی آمریکا، تنها در سال ۲۰۲۰ در سیزده مأموریت مختلف، اقدام به عبور از تنگه مورد مناقشه تایوان کردند. انتهای پیام / م
به گزارش خبرنگار گروه تعلیم و تربیت خبرگزاری فارس، هشتمین آزمون استخدامی دستگاه‌های اجرایی کشور به دلیل شیوع ویروس کرونا بعد از چندین بار به تعویق افتادن، در نهایت امروز و دیروز یعنی در روزهای ۱۱ و ۱۲ دی برگزار شد. این آزمون روز گذشته ۱۱ دی با حضور ۲۹۷ هزار و ۹۶ داوطلب برگزار شد و امروز ۱۲ دی ۲۵۶ هزار و ۵۸۰ هزار داوطلب در ۱۸۹ شهر و ۲ هزار و ۷۳۰ حوزه امتحانی در سراسر کشور به رقابت پرداختند. سازمان سنجش آموزش کشور اعلام کرد: به دلیل بحران کرونا صندلی‌ها با فاصله ۱ ٫ ۵ متری از یکدیگر چیده شده‌اند و کنترل سیستم تهویه فضای برگزاری و کنترل گرمایش سالن‌ها و کلاس‌ها نیز به درستی انجام‌شده است؛ همچنین تمام اصول بهداشتی توسط عوامل اجرای شامل زدن ماسک، رعایت فاصله داوطلبان با یکدیگر نیز صورت گرفته و انجام بازرسی بدنی توسط راکت‌های دستی و وسایل الکترونیکی هوشمند انجام‌شده است. امسال ثبت‌نام هشتمین آزمون مشترک فراگیر دستگاه‌های اجرایی کشور سال ۱۳۹۹ از پنجشنبه ۲۰ شهریور آغاز شد و شنبه، ۲۹ شهریور به پایان رسید؛ گرچه اعلام‌شده بود که مهلت ثبت‌نام در آزمون دستگاه‌های اجرایی در سال ۹۹ تمدید نمی‌شود اما به دلیل همزمانی با پیک اعلام نتایج کنکور سراسری و شلوغی احتمالی سایت سازمان سنجش آموزش کشور، مهلت ثبت‌نام یک‌بار دیگر تا ۴ مهرماه تمدید شد و زمان برگزاری آزمون نیز در آبان بود که مقرر شد با کمی تاخیر ۶ آذر در سراسر کشور برگزار شود. اما در همان زمان تعدادی از فارغ التحصیلان دانشگاه‌ها و داوطلبان این آزمون، درخواست تعویق آزمون استخدامی دستگاه‌های اجرایی کشور را داشتند و عنوان می‌کردند با توجه به شیوع ویروس کرونا، افزایش مرگ و میر، کاهش ظرفیت بیمارستان‌ها و در مجموع شرایط حساس و خطرناک نقاط مختلف کشور از یک‌سو و شرکت صدها هزار داوطلب و عوامل اجرایی در آزمون استخدامی فراگیر هشتم و نگرانی فزاینده خانواده‌ها از سوی دیگر، تقاضای به تعویق افتادن آزمون مذکور را تا بهبودی شرایط دارند. در نهایت نیز این آزمون با تأخیر برگزار شد البته تعدادی از متقاضیان درخواست داشتند که آزمون استخدامی با تأخیر بیشتر برگزار شود که مورد موافقت قرار نگرفت. انتهای پیام /
به گزارش خبرگزاری فارس از تبریز، در مرحله نهایی نظرسنجی کنفدراسیون فوتبال آسیا (AFC) برای شناسایی محبوب‌ترین تیم فوتبال آسیا، تیم تراکتور با کسب بیش از نیمی از آرای رای دهندگان به عنوان پرطرفدارترین تیم آسیا معرفی شد. مرحله نهایی نظرسنجی که با حضور ۸ تیم برگزار شد که تیم تراکتور با بیش از ۵۱ درصد پرطرفدارترین تیم آسیا معرفی شد. تیم پرسپولیس دیگر نماینده ایران در این نظرسنجی با ۲۱ درصد در رده دوم و تیم پرسیجا اندونزی با ۱۱ درصد سومین تیم محبوب آسیا معرفی شدند. تیم تراکتور پیش از این در منطقه مرکز و غرب آسیا هم به عنوان پرطرفدارترین تیم معرفی‌شده بود. انتهای پیام / ۶۰۰۱۷ /
به گزارش گروه بین‌الملل خبرگزاری فارس، «زیاد النخاله» دبیرکل جنبش جهاد اسلامی فلسطین، امروز (جمعه) در سخنانی به مناسبت اولین سالگرد شهادت سپهبد قاسم سلیمانی در دانشگاه تهران، گفت که شهید سلیمانی مجاهد بین‌المللی و شهید راه قدس بود. او گفت که سلیمانی را شهید کردند، چرا که او مانعی بر سر راه آمریکا و رژیم صهیونیستی در منطقه بود و همواره از قدس و فلسطین دفاع می‌کرد. آمریکایی‌ها او را شهید کردند تا راه تمامیت‌خواهی و فساد صهیونیست‌ها را باز کنند و پروژه صهیونیسم را در منطقه بگسترانند. آن‌ها فلسیطین را در غیاب شهدا و در نبود حاج قاسم فروختند. زیاد النخاله، تأکید کرد: «شهید سلیمانی در تمامی جبهه‌های نبرد و به خصوص در جبهه فلسطین روی خط آتش بود. روزی که ایشان شهید شد، یک فلسطینی و یک مسلمان شهید شد.» دبیرکل جنبش جهاد اسلامی، همچنین گفت که خون شهید، شریان حیات درخت مقاومت و جهاد و آزادی است و شهید سلیمانی همواره هم و غم فلسطین را با خود داشت. او افزود: «برادران و خواهران ما به جمهوری اسلامی و به رهبری عظیم آن‌که پشت همه این اقدامات بزرگ و پشت حمایت از جنبش‌های مقاومت ایستاده، افتخار می‌کنیم. من به دلیل این فخر در برابر شما می‌ایستم و شهادت می‌دهم که حاج قاسم در رأس مجاهدان فلسطینی بود.» زیاد النخاله سپس گفت: «از نحوه شهادت شهید سلیمانی سخن نمی‌گوییم چرا که آگاه هستیم. باید بپرسیم که حاج قاسم چگونه زیست؟ و زندگی خود را صرف دفاع از اسلام و مقاومت کرد. او کودکی خود را در استان کرمان پشت سر گذاشت و ۴۰ سال پیش از آن‌جا خارج شد و شهید به آن‌جا برگشت. او از همه صفات و عناوین بزرگ‌تر بود و در تمامی جبهه‌ها و میادین حضور داشت و پا در جای پای حمزه عبدالمطلب سید الشهدا گذاشت.» دبیرکل جنبش جهاد اسلامی شهادت شهید سلیمانی را آغازی بر فروپاشی سلطه جهانی دانست و گفت که کشورهای خودفروخته عاجزانه به دنبال سازش و کسب حمایت آمریکا هستند و این نشان‌دهنده شدت میزان ضعف آن‌هاست. انتهای پیام /
به گزارش خبرگزاری فارس از اردبیل، شهرام حبیب‌زاده ظهر امروز در جمع خبرنگاران اظهار کرد: طی شبانه‌روز گذشته ۳۲ بیمار جدید مبتلا به کرونا در مراکز درمانی استان اردبیل بستری شدند. وی گفت: از ۳۲ بیمار بستری‌شده جدید، ۲۳ نفر از اردبیل، ۶ نفر از پارس‌آباد و ۳ نفر از مشگین‌شهر هستند. رئیس دانشگاه علوم پزشکی و خدمات بهداشتی و درمانی استان اردبیل ادامه داد: همچنین ۵۰ بیمار مبتلا به کرونا نیز با بهبودی نسبی از بیمارستان‌های استان اردبیل مرخص شدند. ۶۹ بیمار بدحال تحت مراقبت ویژه هستند حبیب‌زاده تصریح کرد: در حال حاضر شمار کل بیماران بستری مبتلا به کرونا در استان اردبیل ۲۴۵ نفر است که از این تعداد ۶۹ بیمار بدحال در بخش ICU تحت مراقبت ویژه قرار دارند. وی بیان کرد: هم‌اکنون شهرستان‌های اردبیل و مشگین‌شهر در وضعیت نارنجی و شهرستان‌های پارس‌آباد، خلخال، بیله‌سوار، نیر، گرمی، نمین، سرعین، کوثر و اصلاندوز در وضعیت زرد قرار دارند. رئیس دانشگاه علوم پزشکی و خدمات بهداشتی و درمانی استان اردبیل گفت: از عموم هم‌استانی‌ها درخواست می‌کنیم تا همچنان رعایت پروتکل‌های بهداشتی از جمله فاصله اجتماعی و استفاده از ماسک را جدی گرفته و در اولویت خود قرار دهند و از ساده‌انگاری کرونا خودداری کنند. - انتهای پیام / ۳۴۶۳ /
حمیدرضا حاجی‌بابایی در گفت‌وگو با خبرنگار فارس در همدان با بیان اینکه سردار سلیمانی اسطوره مقاومت و پایداری بود اظهار کرد: این سردار بزرگ و حماسی به عنوان یک استراتژیست تمام‌عیار برنامه‌های استکبار جهانی را در هم ریخت و همین موضوع باعث عصبانیت دشمن شد. وی با بیان اینکه سردار سلیمانی پیوندی عمیق و ناگسستنی با آرمان‌های انقلاب اسلامی داشت گفت: ایشان به معنای واقعی کلمه ولایتمدار و مردم‌دار بود و همین موضوع نیز او را برای همیشه در اذهان انسان‌ها ماندگار کرد. نماینده مردم همدان و فامنین در مجلس شورای اسلامی با تأکید بر اینکه تا نابودی آمریکا و اسرائیل از پای نخواهیم نشست افزود: نقش سردار سلیمانی در ایجاد امنیت و وحدت جهان اسلام موضوع مهم دیگری است که نباید از آن غافل شد آن هم در شرایطی که برخی از کشورهای مرتجع منطقه مدام در حال سنگ‌اندازی و ایجاد مشکل بودند. وی با اشاره به استیصال آمریکا در مقابل ایران در منطقه با محوریت سردار سلیمانی اظهار کرد: دشمن به خوبی متوجه شد بود که تضعیف گروه‌های تروریستی به معنای تضعیف موقعیت بازیگرانی چون اسرائیل و آمریکا در منطقه است بنابراین نقشه ترور سردار را عملیاتی کرد هرچند این اقدام غیر انسانی باعث نخواهد شد در راه و مکتب سردار خللی ایجاد شود. حاجی‌بابایی اقدام آمریکا در ترور سردار سلیمانی را به معنای به بن‌بست رسیدن سیاست‌های آنها در منطقه دانست و گفت: سردار سلیمانی تا ابد زنده است و برنامه‌های خصمانه دشمن نیز مانند همیشه با شکست مواجه خواهد شد. وی در پایان سخنانش با بیان اینکه ادامه راه سردار سلیمانی با هدفگذاری، کار شبانه‌روزی، مقاومت، حرکت در مسیر ولایت و آرمان‌های انقلاب اسلامی و اهمیت دادن به مردم و خدمت به آنها محقق می‌شود تأکید کرد: خط به خط زندگی حاج‌قاسم برای ما به معنای چراغ راه است که با تمسک به آن می‌توان از بزنگاه‌ها و مشکلات عبور کرد. انتهای پیام / ۳۱۴۰ /
به گزارش گروه تعلیم و تربیت خبرگزاری فارس، ثبت‌نام و انتخاب رشته برای مرحله پذیرش صرفا با سوابق تحصیلی (معدل فوق‌دیپلم) در رشته‌های تحصیلی دوره‌های روزانه، نوبت دوم (شبانه)، غیرانتفاعی و مجازی دانشگاه‌ها و مؤسسات آموزش عالی و دانشکده‌ها و آموزشکده‌های دانشگاه فنی و حرفه‌ای در مقطع کاردانی به کارشناسی ناپیوسته بهمن سال ۱۳۹۹ از ۱۱ دی آغاز شده است. این پذیرش به منظور تکمیل ظرفیت خالی مانده رشته‌های تحصیلی آزمون کاردانی به کارشناسی ناپیوسته سال ۱۳۹۹ صورت می‌گیرد و پذیرش از طریق سوابق تحصیلی (معدل مدرک کاردانی) انجام می‌شود. متقاضیان نسبت به ثبت‌نام و انتخاب رشته حداکثر ۳۰ کدرشته محل اقدام کنند و تا روز سه‌شنبه ۱۶ دی‌ماه ۹۹ فرصت دارند از طریق سایت سازمان سنجش انتخاب رشته خود را انجام دهند. شروع به تحصیل تمامی پذیرفته شدگان از نیمسال دوم سال تحصیلی (بهمن‌ماه) خواهد بود. شرایط و ضوابط پذیرش دانشجو: دارا بودن مدرک کاردانی مورد تأیید وزارت علوم، تحقیقات و فناوری، وزارت بهداشت، درمان و آموزش پزشکی و یا شورای عالی انقلاب فرهنگی. تبصره ۱: متقاضیان باید در زمان ثبت‌نام دارای مدرک یا گواهینامه کاردانی (فوق‌دیپلم) باشند و یا حداکثر تا تاریخ ۹۹۳۰ بهمن ۹۹ نسبت به اخذ مدرک مربوط اقدام کنند. تبصره ۲: متقاضیانی که حداکثر تا تاریخ ۳۰ مهر ۹۹ از مقطع کاردانی فارغ‌التحصیل شده‌اند لازم است معدل درج‌شده در گواهی کاردانی را در تقاضانامه ثبت‌نام درج کنند. آن دسته از متقاضیانی که در زمان ثبت‌نام دانشجوی سال آخر هستند و حداکثر تا تاریخ ۳۰ بهمن ۹۹ موفق به اخذ مدرک کاردانی خود می‌شوند لازم است در زمان ثبت‌نام میانگین نمرات واحدهای گذرانده تا تاریخ ۳۰ آبان ۹۹ را در تقاضانامه ثبت‌نام درج کنند. پذیرفته‌شدگان رشته‌های تحصیلی دوره روزانه در آزمون کاردانی به کارشناسی ناپیوسته سال ۱۳۹۸ حق ثبت‌نام و شرکت در این مرحله را ندارند و در صورت ثبت‌نام و شرکت در این مرحله از پذیرش منحصرا مجاز به انتخاب رشته در دوره‌های غیرروزانه از قبیل نوبت دوم (شبانه)، غیرانتفاعی، پردیس خودگردان و مجازی هستند و فقط در این دوره‌ها گزینش خواهند شد. این متقاضیان در صورتی می‌توانند در این مرحله از پذیرش ثبت‌نام و شرکت کنند که اولا واجد شرایط عمومی و اختصاصی مندرج در دفترچه راهنما (خصوصا مقررات وظیفه عمومی برای برادران) باشند و ثانیا حداکثر تا پایان مهلت ثبت‌نام در این مرحله، نسبت به انصراف قطعی از تحصیل اقدام نمایند. همچنین بدیهی است در صورت عدم انصراف قطعی از تحصیل تا تاریخ تعیین‌شده، این دسته از متقاضیان متخلف محسوب شده و اگر حدنصاب قبولی آزمون را نیز کسب کنند مجاز به ثبت‌نام و ادامه تحصیل در رشته قبولی جدید خود نیستند. پذیرفته‌شدگان دوره‌های غیرروزانه نوبت دوم (شبانه)، غیرانتفاعی، پردیس خودگردان و مجازی دانشگاه‎ها و مؤسسات آموزش عالی و همچنین پذیرفته شدگان دانشگاه آزاد اسلامی در آزمون پذیرش دانشجو از دوره کاردانی به دوره کارشناسی ناپیوسته سال ۱۳۹۸، در صورت نداشتن مشکل نظام‌وظیفه (برادران) می‌توانند در این مرحله از پذیرش ثبت‎نام و شرکت کنند. پذیرفته شدگان آزمون کاردانی به کارشناسی ناپیوسته سال ۱۳۹۹ در صورت تمایل می‌توانند در این مرحله از پذیرش شرکت کنند. بدیهی است در صورت قبولی در این مرحله از پذیرش، قبولی قبلی آنان لغو می‌شود و باید در رشته قبولی جدید ثبت‌نام و ادامه تحصیل کنند. لذا متقاضیان در این خصوص دقت لازم را به عمل آورند. متقاضیان دارای مدرک تحصیلی در رشته‌های گروه آموزشی پزشکی (دانشجویان و یا فارغ‌التحصیلان) شرکت‌کننده در این مرحله از پذیرش، قبل از اقدام به تکمیل فرم تقاضانامه ثبت‌نام و انتخاب رشته اینترنتی توجه داشته باشند که باید از لحاظ طرح تعهد خدمت به وزارت بهداشت، درمان و آموزش پزشکی وضعیت خود را مشخص نمایند و منعی برای ادامه تحصیل نداشته باشند. بدیهی است در غیر این صورت عواقب آن به عهده شخص متقاضی خواهد بود. با توجه به اینکه پرداخت هزینه ثبت‌نام به صورت اینترنتی انجام می‌شود، متقاضیان لازم است به وسیله کارت‌های بانکی عضو شبکه شتاب که پرداخت الکترونیکی آنها فعال می‌باشد، با مراجعه به درگاه اطلاع‌رسانی سازمان سنجش آموزش کشور و پرداخت مبلغ ۴۶۰ ٫ ۰۰۰ (چهارصد و شصت هزار) ریال به عنوان وجه ثبت‌نام، نسبت به دریافت کارت اعتباری اقدام کنند. متقاضیان «مرد» باید در زمان ثبت‌نام و شرکت در این مرحله از پذیرش دانشجو، از نظر نظام‌وظیفه منعی برای ادامه تحصیل نداشته باشند. (مقررات وظیفه عمومی و کد نظام‌وظیفه جهت درج در بند ۱۵ تقاضانامه ثبت نامی در دفترچه راهنمای ثبت‌نام و انتخاب رشته مقطع کاردانی به کارشناسی ناپیوسته سال ۱۳۹۹ مندرج در درگاه اطلاع‌رسانی این سازمان وجود دارد). پذیرفته شدگان آزمون کاردانی به کارشناسی ناپیوسته سال ۱۳۹۹ در صورت پذیرش نهایی در این مرحله، قبولی قبلی آنان «لغو» و با آنان همانند دانشجوی انتقالی رفتار خواهد شد و چنانچه متقاضیان، در دوره‌های روزانه مندرج در این اطلاعیه پذیرفته شوند، حتی با دادن انصراف از تحصیل نیز حق انتخاب رشته‌های دوره روزانه را در آزمون کاردانی به کارشناسی ناپیوسته سال بعد (۱۴۰۰) نخواهند داشت. هر متقاضی باید فرم تقاضانامه ثبت‌نام و انتخاب رشته اینترنتی خود را براساس برنامه زمانی که از طریق درگاه اطلاع‌رسانی این سازمان اعلام می‌شود، تکمیل کند. در صورت انجام صحیح ثبت‌نام و انتخاب رشته، کد رهگیری ۱۶ کاراکتری که در حکم رسید است، از طریق درگاه اطلاع‌رسانی این سازمان در اختیار وی قرار می‌گیرد که نشانگر تأیید مراحل طی شده برای دریافت اطلاعات وارد شده توسط متقاضیان است و متقاضی باید کد مذکور را یادداشت و در جایی محفوظ نگهداری کند. پیشنهاد می‌شود از فرم تکمیل‌شده خود نیز که دارای کد رهگیری است، نسخه چاپی (پرینت) تهیه کند. به متقاضیان توصیه می‌گردد قبل از اقدام به انتخاب رشته‌های تحصیلی در پایگاه اینترنتی این سازمان، کدرشته محل‌های انتخابی خود را که یک عدد چهار رقمی است، به‌ترتیب علاقه و همچنین سایر اطلاعات ثبت‌نامی خود را در فرم پیش‌نویس (نمونه مندرج در ذیل این اطلاعیه) درج و سپس به درگاه اطلاع‌رسانی این سازمان مراجعه تا در مدت زمان کوتاه‌تر و بدون خطا نسبت به تکمیل فرم انتخاب رشته‌های تحصیلی خود اقدام کنند. روش گزینش: گزینش نهایی متقاضیان در هر یک از رشته‌های تحصیلی براساس معدل کل دوره کاردانی (فوق‌دیپلم) و بر حسب کدرشته محل‌های انتخابی در فرم تقاضانامه ثبت‌نامی اینترنتی و از بین متقاضیانی که ثبت‌نام و انتخاب رشته کرده‌اند انجام می‌گیرد. تبصره: گزینش متقاضیان واجد شرایط استفاده از سهمیه‌های رزمندگان و یا ایثارگران، بر اساس قوانین مندرج در صفحات ۳ و ۴ دفترچه راهنمای کاردانیبه کارشناسی ناپیوسته سال ۱۳۹۹ مندرج در درگاه اطلاع‌رسانی این سازمان صورت می‌گیرد. با توجه به اینکه پذیرش دانشجو در این مرحله از پذیرش بر مبنای معدل دوره کاردانی صورت می‌پذیرد، لازم است متقاضیان برحسب مورد در درج صحیح معدل کل مقطع کاردانی دقت لازم را به‌عمل آورند. بدیهی است که در صورت عدم درج صحیح معدل در تقاضانامه ثبت‌نام اینترنتی، مطابق ضوابط قبولی این‌دسته از متقاضیان لغو خواهد شد. انتهای پیام /
به گزارش گروه بین‌الملل خبرگزاری فارس، منابع قطری، امروز (جمعه)، گزارش دادند که دوحه در ارتباط با اقدام قایق‌های نظامی بحرینی در نقض حریم آبی این کشور پیامی به شورای امنیت سازمان ملل متحد ارسال کرده است و مطابق با منشور حفظ صلح و امنیت بین‌المللی، از سازمان ملل خواسته است که اقدامات لازم را در خصوص کارشکنی‌های بحرین اتخاذ شود. به گزارش روزنامه قطری «الشرق»، «علیاء احمد بن سیف آل ثانی» نماینده دائم قطر در سازمان ملل متحد نسخه‌ای از این پیام را برای «جری ماتجیلا» نماینده دائم آفریقای جنوبی و رئیس دوره‌ای شورای امنیت سازمان ملل متحد و «آنتونیو گوترش» دبیرکل سازمان ملل ارسال ارسال کرده است. طبق این گزارش، این اقدام قایق‌های نظامی بحرینی در تاریخ بیست و پنجم ماه نوامبر سال ۲۰۲۰ صورت گرفته است و قطر در پیام یادشده با «خطرناک و غیرقانونی» خواندن اقدام قایق‌های نظامی بحرینی، این عمل را محکوم کرده است. در پیام مذکور همچنین آمده است که ورود غیرقانونی و بدون مجوز قایق‌های نظامی بحرینی به آب‌های منطقه‌ای قطر نقض حاکمیت و تمامیت ارضی این کشور است و امنیت منطقه را تهدید می‌کند. در ادامه این پیام، با اشاره به اقدام جنگنده‌های بحرینی در نقض حریم هوایی قطر، آمده است که نقض حریم دریایی و حریم هوایی قطر در روز چهارشنبه نهم دسامبر سال ۲۰۲۰ آن هم در بازه‌ای کوتاه، تنش را افزایش می‌دهد و از طرفی، این اقدام بیانگر بی‌توجهی بحرین به تعهدات خود مطابق با حقوق بین‌الملل است و نشان می‌دهد که منامه تلاش دارد حوادث تهدید‌آمیزی برای ثبات منطقه ایجاد کند. این پیام قطر در حالی به سازمان ملل ارسال‌شده است که این کشور، همانطور که اشاره شد، پیشتر اقدام جنگنده‌های بحرینی در نقض حریم هوایی این خود را به سازمان ملل گزارش داده بود. با این حال، وزارت خارجه بحرین در بیانیه‌ای پیام دوحه درباره نقض حریم هوایی را رد کرد. اتهام‌پراکنی دو طرف علیه یکدیگر در حالی تشدید شده است، که به مطابق با گزارش‌ها، این دو کشور قرار است در تاریخ پنجم ژانویه در اجلاس سران کشورهای عضو شورای همکاری خلیج‌فارس در ریاض حضور پیدا کنند و به احتمال زیاد به اختلافات میان خود پایان دهند. روابط چهار کشور عربی عربستان سعودی، مصر، امارات و بحرین با قطر به دنبال اولین سفر خارجی رئیس‌جمهور آمریکا در سال ۹۶ (۵ ژوئن ۲۰۱۷) به ریاض و اتهام‌های چهار کشور یادشده علیه دوحه قطع‌شده است؛ اگرچه ماه گذشته کویت اعلام کرد که تلاش‌های این کشور برای آشتی دادن پنج کشور یادشده ثمربخش بوده است. آمریکا و عربستان سعودی همان روز (۱۴ آذر) از این خبر استقبال کردند؛ اما بحرین، امارات و مصر با تأخیر قابل ملاحظه‌ای به این خبر و تلاش‌های وزارت خارجه کویت برای آشتی و حل بحران قطر واکنش نشان دادند. انتهای پیام / م
به گزارش خبرگزاری فارس از کرج، محمد فتحی، رئیس دانشگاه علوم پزشکی البرز، امروز در جمع خبرنگاران، گفت: از دیروز تا امروز ۱۲ دی‌ماه - ۴۹ بیمار با علائم کووید ۱۹ در مراکز درمانی استان بستری‌شده‌اند. رئیس دانشگاه علوم پزشکی استان البرز بیان کرد: مجموع کل موارد بستری شامل (قطعی، محتمل و مشکوک)، از ابتدای شیوع کرونا تا به امروز در استان البرز ۲۸ هزار و ۷۴۳ نفر است. فتحی با بیان اینکه در حال حاضر تعداد ۳۴۱ نفر شامل موارد (قطعی، محتمل و مشکوک)، در مراکز درمانی بستری هستند، افزود: از این تعداد، ابتلای ۱۰۹ نفر به بیماری کووید ۱۹، تا این تاریخ قطعی شده است. وی اظهار کرد: متاسفانه در ۲۴ ساعت گذشته ۴ بیمار کووید ۱۹ جان خود را از دست داده‌اند و مجموع جان باختگان این بیماری در استان به ۲۵۸۵ نفر رسیده است. فتحی در پایان تصریح کرد: خوشبختانه از ابتدای شیوع کرونا تا کنون ۲۵ هزار و ۸۱۳ نفر از مراکز درمانی ترخیص شده‌اند. انتهای پیام / ج
به گزارش گروه بین‌الملل خبرگزاری فارس، نخستین سالگرد شهادت شهیدان سپهبد حاج‌قاسم سلیمانی فرمانده نیروی قدس سپاه پاسداران انقلاب اسلامی و ابومهدی المهندس نائب رئیس سازمان الحشد الشعبی و همراهان ایشان صبح امروز در دانشگاه تهران برگزار شد. «ابراهیم الدیلمی» سفیر یمن در جمهوری اسلامی ایران در جریان سخنرانی در این مراسم تأکید کرد، آمریکا با ترور سپهبد سلیمانی و همراهانشان، «جنایت قرن» را مرتکب شد. شبکه خبری المسیره یمن به نقل از الدیلمی گزارش داد، یمن بخش جدایی‌ناپذیر جبهه مقاومت است و شهید سلیمانی نیز همراه و همرزم همه مجاهدان یمنی بود. وی خاطر نشان کرد، پس از ترور سپهبد سلیمانی، غافلگیریها از یمن و از رهگذر عملیاتها و دستاوردهای می‌دانی آغاز شد. این دیپلمات یمنی بر این باور است که شهید سلیمانی، نقطه ثقل جبهه مقاومت در برابر طرحهای صهیونیستی-آمریکایی بود. الدیلمی با بیان اینکه، آمریکا با ترور شهید سلیمانی، ماهیت جنایتکارانه خود را فاش کرد، در پایان تأکید کرد، قطار عادی‌سازی در منطقه، بیانگر میزان شکست امت اسلامی است که به خاطر فقدان شهید سلیمانی، دچار آن شد. انتهای پیام / م
به گزارش خبرگزاری فارس، ادرسون مورالس سنگربان برزیلی باشگاه منچستر سیتی اعلام کرد که به ویروس کرونا مبتلا شده است. پیش از این وی به دلیل تست کرونا که دوشنبه داده بود در قرنطینه حضور داشت و بر این اساس به دلیل مشکوک بودن چند بازیکن سیتی، دیدار این تیم مقابل اورتون لغو شد. حالا مورالس در صفحه اینستاگرام خود اعلام کرده است که به این ویروس مبتلا شده است و دور از خانواده سال جدید را جشن خواهد گرفت. انتهای پیام /
به گزارش خبرگزاری فارس از سمنان، شماری از مردم در سامانه «فارس من» که مطالبات و مشکلات مردمی را در سراسر کشور پیگیری می‌کند، موضوعی را با عنوان «حق‌التدریس اساتید دانشگاه‌های علوم پزشکی و سمنان یک سال پرداخت‌نشده است» مطرح کرده‌اند. در این متن می‌خوانیم: «یک سال است که اساتید حق‌التدریس دانشگاه علوم پزشکی و دانشگاه سمنان، وجهی دریافت نکرده‌اند. خواستار پیگیری این موضوع هستیم»؛ خبرگزاری فارس استان سمنان موضوع را با مسؤولان در میان گذاشته است. علی ضیغمی، مدیر روابط‌عمومی دانشگاه سمنان در گفت‌وگو با خبرنگار خبرگزاری فارس در سمنان با اشاره به اینکه حق‌التدریس اساتید دانشگاه سمنان از حدود یک ماه قبل پرداخت‌شده است، اظهار کرد: علی‌رغم مشکلات و تنگناهای مالی موجود در سطح کشور و دانشگاه، اخیرا بخشی از حق‌التدریس‌های معوق در دانشگاه سمنان واریز شده است. او گفت: تمام تلاش مسؤولان دانشگاه سمنان، پرداخت به‌موقع تعهدات مالی دانشگاه بوده و این رویه همچنان در دستور کار است. مدیر روابط‌عمومی دانشگاه سمنان گفت: امیدواریم به یاری خداوند متعال، در اولین فرصت ممکن و با گشایش‌های صورت گرفته، سایر معوقات همکاران نیز واریز شود. انتهای پیام / ۲۲۴۹ / م /
مجید گریوانی در گفت‌وگو با خبرنگار فارس در بجنورد اظهار کرد: ساعت ۴۸ دقیقه بامداد جمعه بر اثر نشت و انفجار گاز شهری در خیابان امام هادی ۱ نیروهای آتش‌نشانی از دو ایستگاه، مرکزی و شماره سه به محل حادثه اعزام شدند. وی افزود: آتش نشانان به سرعت عملیات ایمن‌سازی محل حادثه را به پایان رسانده و مصدومان را از محل حادثه خارج نمودند. مدیر عامل سازمان آتش‌نشانی بجنورد در ادامه با بیان اینکه وقوع این حادثه به دو واحد مسکونی خسارت وارد کرد، تصریح کرد: این حادثه ۴ نفر مصدوم داشت که دو نفر توسط نیروهای اورژانس در محل مداوا و ۲ نفر به بیمارستان اعزام شدند. انتهای پیام / ن
منصور شیشه‌فروش امروز در گفت‌وگو با خبرنگار فارس در اصفهان با بیان این‌که از روز یکشنبه هفته جاری افزایش غلظت آلاینده‌ها در شهرهای منطقه مرکزی و کاشان و آران و بیدگل تشدید شد، اظهار داشت: شاهد نفوذ یک توده هوای سرد سنگین هستیم که سبب ماندگاری هوا شده است و این ماندگاری و راکد بودن هوا، غلظت آلاینده‌ها ناشی از منابع ثابت و سیار و کاهش میزان دید را به دنبال داشته است. مدیرکل مدیریت بحران استانداری اصفهان با بیان این‌که در چند روز گذشته شرایط برای تمامی گروه‌ها ناسالم بود، افزود: میانگین شاخص آلاینده‌ها در این چند روز ۱۶۵، ۱۸۰، ۱۶۶، ۱۵۱ بود که در وضعیت ناسالم برای عموم گزارش شد و در این راستا در کنار تعطیلی‌ها اقدامات دیگری نیز انجام شد. وی با اشاره به ممنوعیت پارک خودرو در حاشیه رودخانه‌های شهرهای آلوده و اعمال قانون پلیس گفت: ممنوعیت تردد کامیون و خودروهای سنگین در سطح شهر، اجرای طرح زوج و فرد در شهر اصفهان، کاهش فعالیت صنایع آلاینده، عدم فعالیت کوره‌های آجر و گچ، جلوگیری از سوزاندن ضایعات و شاخ و برگ، عدم انجام فعالیت عمرانی و خاکبرداری، استقرار اورژانس در چهارراه‌ها برای ارائه خدمات فوری، ارائه خدمات به صورت غیرحضوری توسط دستگاه‌های خدماتی از جمله اقداماتی بود که در راستای کنترل آلودگی هوا انجام شد. ادامه افزایش غلظت آلاینده‌ها تا روز یکشنبه هفته آینده شیشه‌فروش با بیان این‌که پیش‌بینی می‌شود افزایش غلظت آلاینده‌ها تا روز یکشنبه هفته آینده ادامه داشته باشد، عنوان کرد: مردم با توجه به آلودگی هوا، کرونا و اعمال محدودیت‌ها کمتر در شهر تردد کنند و از سفر‌های غیرضروری پرهیز کنند؛ تیم‌های نظارتی از محیط‌زیست و صنعت و معدن نیز در شهرستان‌های آلوده موظف شدند فعالیت صنایع را به صورت آنلاین رصد کنند. مدیرکل مدیریت بحران استانداری اصفهان با بیان این‌که مردم نقش مهمی در این شرایط آلاینده دارند، بیان کرد: تردد و گره‌های ترافیکی در عصر روز چهارشنبه در اصفهان بسیار زیاد بود، پلیس در روز چهارشنبه هزار و ۴۰۷ مور اعمال قانون خودروهای دوزا، ۶۷۸ مورد اعمال قانون بر کامیون‌ها و هزار و ۱۹۴ مورد اعمال قانون برای معاینه فنی انجام داده بود. سوخت مازوت در اصفهان همچنان ممنوع است وی با اشاره به اینکه محیط‌زیست ۳۰ تیم را در شهرستان‌ها برای پایش آلایندگی فرستاده است، افزود: سوخت مازوت در اصفهان همچنان ممنوع است و در این راستا بازدیدی با حضور دادستانی و محیط‌زیست انجام شد و مصرف سوخت مازوت در نیروگاه شهید منتظری و نیروگاه برق مشاهده نشد و تأکیدات لازم در این زمینه انجام شد. شیشه‌فروش با اشاره به اقدامات بلند مدت برای کاهش آلودگی هوا در اصفهان گفت: شرکت توزیع پخش فرآورده‌های نفتی گازسوز کردن ۱۶ هزار خودرو دولتی را تا پایان سال انجام دهد و شهرداری اصفهان در تأمین خودروهای مینی‌بوس، ون در ناوگان حمل و نقل عمومی باید برنامه‌ریزی کند و مطالعات مورد نظر درباره تبدیل پایانه‌های مسافربری صفه، کاوه و زاینده‌رود به پارک‌سوار با پیش‌بینی پارک‌های حاشیه‌ای را در دستور کار قرار دهد. مدیرکل مدیریت بحران استانداری اصفهان با تأکید بر اینکه اداره راهداری معاینه فنی خودرو‌های سنگین را باید به صورت ویژه انجام دهد، عنوان کرد: شهرداری تا پایان سال با هماهنگی نیروی انتظامی برای اعمال محدودیت تردد هوشمند ترافیکی در محدوده‌های تعیین‌شده اقدام کند. موتورسیکلت‌های برقی جایگزین موتورسیکلت‌های بنزینی می‌شود وی با بیان اینکه شهرداری اصفهان تا پایان سال باید نسبت به تکمیل طرح کنترل ترافیک و نصب تجهیزات زوج و فرد برای توسعه محدوده ترافیک در محدوده شهر اقدام کند، خاطرنشان کرد: ایجاد مرکز معاینه فنی موتورسیکلت در اصفهان باید در دستور کار شهرداری اصفهان باشد و تا پایان سال هزار دستگاه موتورسیکلت برقی را جایگزین موتورسیکلت‌های بنزینی کند و در تا سال آینده نیز ۱۰ هزار موتورسیکلت را برقی کند. شیشه‌فروش با تأکید بر اینکه کلیه ادارات و کارخانه‌های تولیدی و پادگان‌ها باید ناوگان سبک و سنگین و سرویس کارکنان خود را معاینه فنی بگیرند، خاطرنشان کرد: سازمان صنعت و معدن باید در راستای ساماندهی و جابه‌جایی کوره‌های مصالح ساختمانی و آجرپزی برنامه‌ریزی کند. مدیرکل مدیریت بحران استانداری اصفهان در پاسخ به این سؤال که چرا با تعطیلی مدارس باز هم شاهد آلودگی هوا هستیم، گفت: اصفهان در منطقه خشک و نیمه‌خشک قرار دارد، بنابراین ریزش هوای سرد را در پاییز داریم و بخشی از این آلودگی به وضعیت اقلیمی باز می‌گردد و در مناطق خشک و نیمه‌خشک شرایط را برای ایجاد وضعیت این‌چنینی فراهم کرده است و آلاینده‌ها فرصت جابه‌جایی و تخلیه پیدا نمی‌کنند. بیش از ۴ هزار صنعت آلوده اصفهان را محاصره کرده است وی با بیان اینکه بیش از ۱۰ هزار صنعت در اطراف اصفهان است که از این تعداد ۴ هزار صنعت آلاینده است، بیان کرد: با وجود یک‌میلیون و ۸۰۰ هزار مشترک گاز، مصرف گاز شرایط را برای آلودگی هوا فراهم کرده است. شیشه‌فروش با اشاره به اینکه اصفهان نزدیک به کانون‌های بیابانی است، اضافه کرد: زاینده‌رود و تالاب گاوخونی خشک هستند، تالاب گاوخونی بیشتر از ۴ درصد آب ندارد، این شرایط همه دست به دست هم داده‌اند تا آلودگی ایجاد شود، احیای زاینده‌رود و اجرای طرح‌های بیابان‌زدایی به کنترل کانون‌های گرد و غبار کمک می‌کند. مدیرکل مدیریت بحران استانداری اصفهان با تأکید بر اینکه یک نگاه ملی توسط محیط‌زیست کشور به اصفهان در راستای تأمین اعتبارات برای اجرای قانون پاک انجام شود، خاطرنشان کرد: با برنامه‌ریزی‌های استانی باید در بازه‌های زمانی مختلف نسبت به انتقال واحدهای آلاینده و کوره‌های گچ و آجر به جاهای دیگر اقدام شود و اجرای طرح‌های آمایش سرزمین شرایط را به شکلی فراهم کند تا مؤلفه‌های مرتبط با آلودگی هوا حل شود. انتهای پیام / ۶۳۱۰۱ / م ۳۰ /
به گزارش خبرگزاری فارس، رقابت‌های NBA در حالی امروز پیگیری شد که در یک بازی نزدیک گاو‌های شیکاگو موفق شدند حریف خود واشنگتن ویزاردز را ۱۳۳ بر ۱۳۰ از پیش رو بردارند. در این بازی راسل وستبروک با ۲۲ امتنیاز، ۱۰ ریباند و ۱۱ پاس منجر به گل برای واشنگتن تریپل دبل کرد، اما نتوانست مانع شکست تیمش شود. هیوستون راکتس با ۳۳ امتیازی که جیز هاردن کسب کرد، موفق شد ساکرامنتو کینگز را با سه امتیاز اختلاف و با نتیجه ۱۲۲ بر ۱۱۹ شکست دهد. نتایج سایر دیدارها به شرح زیر است: اورلاندو مجیک ۹۲ - فیلادلفیا ۱۱۶ تورنتو رپتورز ۱۰۰ - نیویورک نیکس ۸۳ اوکلاهاما سیتی ۸۰ - نیو اورلینز پلیکانز ۱۱۳ یوتا جاز ۹۵ - فنیکس سانز ۱۰۶ انتهای پیام /
به گزارش خبرنگار ورزشی خبرگزاری فارس، هفته هشتم لیگ برتر بسکتبال بانوان در گروه B امروز با برگزاری ۲ دیدار پیگیری می‌شود. در بازی نخست تیم‌های مولتی کافه مشهد و سپهرداد تهران به مصاف هم رفتند. سپهرداد تهران که روز گذشته بازی را مقابل بانوان شهر گرگان واگذار کرده بود، در دیدار امروز هم با اختلاف ۳۰ امتیاز مغلوب حریف شد. سپهرداد بازی هفته هشتم را با نتیجه ۸۳ بر ۵۳ واگذار کرد تا باخت دیگری را در کارنامه ثبت کند. در دیگر بازی امروز از ساعت ۱۳ تیم شورای شهر و شهرداری قزوین مقابل بانوان شهر گرگان قرار می‌گیرد. تیم بسکتبال بانوان پالایش نفت آبادان به دلیل ۵ بازیکن کرونایی این هفته در مسابقات لیگ شرکت نکرد. انتهای پیام /
به گزارش خبرگزاری فارس، روز گذشته از مجموعه تیم استقلال پیش از شروع تمرین تست کرونا گرفته شد و با اعلام جواب این تست‌ها مشخص شد از مجموعه آبی‌ها کسی مبتلا به این ویروس نیست. استقلال دوشنبه ۱۵ دی‌ماه با آلومینیوم اراک بازی خواهد کرد. انتهای پیام /
به گزارش خبرگزاری فارس، افتتاحیه یازدهمین جشنواره مردمی فیلم عمار، با اهدای جوایز برندگان بخش «نماهنگ»، «فیلم ما» و همچنین پاسداشت ناخدای نفتکش، شب گذشته (پنجشنبه ۱۱ دی) به صورت تلویزیونی برگزار شد. به دلیل همه‌گیری بیماری کرونا و لزوم رعایت پروتکل‌های بهداشتی، اکران‌ها و برنامه‌های این دوره جشنواره، به دو صورت آنلاین و تلویزیونی برگزار می‌شود. نادر طالب‌زاده، دبیر جشنواره مردمی فیلم عمار در ابتدای این ویژه‌برنامه در سخنانی گفت: امسال آن‌قدر تعداد فیلم‌ها و آثار رسیده زیاد بود که انتخاب ۱۷ اثر در یک بخش برای مسابقه برای داوران بسیار سخت و دشوار شده بود. شاهد ارتقاء سطح آثار بودیم و البته هرسال آثار نسبت به دوره قبل بهتر می‌شود. البته تکنولوژی هم در حال پیشرفت است و از آن طرف هم حرف برای گفتن بسیار است. شاهد هستیم که جسارت بچه‌های فیلمساز در حال بالا رفتن است و عمار هم یکی از آن محافلی است که به بچه‌ها فرصت می‌دهد تا نقد کنند. وی افزود: امروز شاهد هستیم که در همه شهرها و روستاها فیلم‌های عمار در حال نمایش و اکران است. اما برای کشف استعداد‌ها، نمایش فیلم‌ها و دعوت کارگردان‌های جوان به تلویزیون بسیار خوب است. البته عمار در همان سال‌های اول و دوم و سوم نشان داد که این حوزه‌ای است برای آنهایی که به انقلاب متعهد هستند و دغدغه اول آنها انقلاب اسلامی است. طالب‌زاده ادامه داد: جشنواره عمار با جشنواره‌های دیگر متفاوت است. البته سایر جشنواره‌های مستند و داستانی هم خوب هستند اما در جشنواره عمار به طور مثال، از دوره چهارم و پنجم به بعد آثاری چشمگیری را دیدیم که خودم، کارگردان‌های این کارها را به تلویزیون دعوت کردم. حتی بر اساس برخی از آثار، برخی قوانین عوض شد. من چهار تا پنج مورد داشتم که توسط یک فیلم، موضوعی را مطرح کردیم که در قوانین کشور تغییر وضعیت ایجاد شد. * اثر هنری خوب، یک‌جور فریاد است وی خاطرنشان کرد: جشنواره عمار از این جهت ایجاد شده که یک خلائی وجود داشت و افرادی بودند که دغدغه و هدف کمک به انقلاب را داشتند. زیرا این انقلاب هدف و ایدئولوژی داشت که همه چیز را به هم ریخته است. آنهایی که سرباز این میدان هستند این خلاء برای آنها وجود داشت و وجود اصلی جشنواره عمار برای کمک به آنها است. طالب‌زاده با اشاره به برخی آثار مستند درباره خصوصی‌سازی و نقد درون گفتمانی یادآور شد: پالایش انقلاب اسلامی با خود ماها است. ببینید ما خیلی از وزرا توقع نداریم زیرا آنها درگیر کارتابل هستند. از آنهایی توقع داریم که هرجا هستند دغدغه دارند. سال گذشته، یکی از برادران فیلمی درباره ماهی‌گیران چینی ساخته بود. در نهایت هم جلوی اینها را گرفتند. کی اینکار را کرد؟ چندبار واحد مرکزی خبر آمده بود و گزارش‌هایی را هم تهیه‌کرده بود ولی همه چیز مقطعی و کوتاه بود. دبیر جشنواره عمار عنوان کرد: اثر خوب هنری، یک‌جور فریاد است. بدون هنر هم اصلا کشور تمی‌تواند خودش را پالایش کند. امسال، فیلمی به نام «قزل قیه» که در مورد معدن مرمر داریم. برخی از این کارها را ممکن است حتی رسانه ملی هم پخش نکند. مثلا مستند «معراج از روم» که درباره یک برادر افغانستانی است که برای تحصیل از ایران به ایتالیا می‌رود و سر از جنگ سوریه درمی‌آورد. طالب‌زاده افزود: طیف‌های مختلفی به جشنواره عمار می‌آیند و برخی‌ها فیلمسازان حرفه‌ای هستند ولی ما خیلی آنها را نمی‌شناسیم ولی دغدغه و جوهره آنها دیدنی است. من شخصا هرسال که جشنواره عمار برگزار می‌شود، یکی از ماهیگیران عمار هستم که این سوژه‌ها را شکار می‌کنم. برخی حوزه‌ها ترسناک هستند و کسی جرات ورود به آنها را ندارد ولی این کار عمار است. وی ادامه داد: ما وارد یک زمان جدیدی شدیم، خود به خود آینه هنری کار هم متفاوت خواهد بود. البته نیاز به جمع‌بندی دوباره با اهالی انقلابی رسانه است که باید از این به بعد چه کارهایی انجام بدهیم. اما هرسال که می‌گذرد به طور خودکار ارتقاء کیفیت و تنوع موضوع آثار را شاهد هستیم. دبیر جشنواره مردمی فیلم عمار خاطرنشان کرد: ما نیروی اصلاح‌گر به معنای قرآنی لازم داریم و فیلمسازان عماری اینگونه هستند زیرا حال و انرژی خاصی دارند و آن محفلی که باید به آنها کمک کند تا آثار آنها وارد صحنه شود جشنواره عمار است. یک نکته دیگر هم اینکه به نظر من شبکه‌های استانی نیز باید متحول شوند و به مسائل و مشکلات استانی بپردازند. * «دستکش ننه عصمت» به کاپیتان تحریم‌شکن رسید بنابرین گزارش، در ادامه ویژه‌برنامه تلویزیونی افتتاحیه یازدهمین جشنواره عمار، جایزه ویژه «دستکش ننه عصمت» با حضور برادر شهید نادر مهدوی و سرهنگ پاسدار هاشمی، فرمانده عملیات توقیف نفتکش انگلیسی به کاپیتان حمیدرضا یحیی‌زاده، ناخدای نفتکش حامل صادرات بنزین ایران به ونزوئلا اهدا شد. یحیی‌زاده، در جریان سفر به ونزوئلا با رد پیشنهاد رشوه ۵ میلیون دلاری امریکا و تهدیدات مکرر، با موفقیت نفتکش ایران را به ونزوئلا رساند. او بعد از این اتفاق، توسط امریکا تحریم شد. در بخشی از این قسمت برنامه، پاسدار هاشمی، فرمانده عملیات توقیف نفتکش انگلیسی در خلیج‌فارس در سخنانی گفت: ۱۲ تیرماه ۹۸ کشتی نفتکش گریس ۱ جمهوری اسلامی در جبل الطارق توسط انگلیسی‌ها توقیف شد، رهبری در ۲۵ تیر سخنرانی داشتند و گفتند اقدام انگلیسی‌ها بی‌پاسخ نمی‌ماند. عصر جمعه ۲۸ تیر ماه، به ما ابلاغ شد که نفتکش متخلف انگلیسی، باید توقیف شود، یکی از نکات مهم این عملیات، این بود که در یک بازه زمانی کوتاه بعد از ابلاغ مأموریت، عملیات توقیف اجرا شد. عزیزانی که کار رسانه‌ای می‌کنند نباید اسم این کار را توقیف نگذرند، این کار تحقیر انگلیس بود. هاشمی خاطرنشان کرد: آقای لرد کرزن، وزیر امور خارجه انگلیس در یک قرن پیش، در کتابش گفته اگر در ایسلند مار پیدا بشود، در ایران هم دریانورد پیدا می‌شود، کاش این آقای کرزن می‌بود و می‌دید که چطور شهید مهدوی و نسل مهدوی‌ها انگلیس و اربابش را تحقیر کردند. حمیدرضا یحیی‌زاده، کاپیتان نفتکش ایرانی نیز که رشوه پنج‌میلیون دلاری امریکا را رد و محموله صادراتی ایران را به کشور ونزوئلای تحت تحریم امریکا رساند، مهمان ویژه، برنامه افتتاحیه جشنواره عمار بود که با اهدای جایزه ویژه «دستکش ننه عصمت» توسط پاسدار هاشمی از او تقدیر شد. یحیی زاده در سخنان خود بعد از این تقدیر گفت: من این هدایا را به همکارانم اهدا می‌کنم. رفت و برگشت ما به ونزوئلا سه ماه طول کشید. اما خانواده‌های ما خیلی صبور هستند اگر صبوری و پشت‌گرمی آنها نباشد نمی‌توانیم ماموریت خود را انجام بدهیم. مجموعه شرکت نفتکش و پرسنل آن، همه تلاش می‌کنند چرخ اقتصاد کشور یک روز هم نخوابد. وی درباره رشوه امریکا توضیح داد: این پیشنهاد رشوه از طریق ایمیل برای من رسیده بود. ولی ما با موفقیت، محموله را بعد از طی ۱۵ هزار کیلومتر به ونزوئلا رساندیم. پاسدار هاشمی گفت: نفتکش استینا ایمپرو در حالی توقیف شد که اینها از ماه‌ها قبل با اسکورت در حال خلیج‌فارس حضور داشتند، آن روز هم در حالی که ناو محافظ انگلیسی که یکی از پیشرفته‌ترین کشتی‌های رزمی این کشور حضور داشت، رزرمندگان سپاه، نفتکش انگلیسی را توقیف کردند. وقتی نفتکش را توقیف کردیم آنها یک بالگرد بلند کردند که ما اخطار شدید به اینها دادیم، وقتی اخطار و آمادگی ما را دیدند، عقب‌نشینی کردند. * تقدیر از برگزیدگان «نماهنگ» و «فیلم ما» در ادامه ویژه‌برنامه افتتاحیه یازدهمین جشنواره مردمی فیلم عمار، بعد از اجرای گروه سرود نوجوان، برگزیدگان بخش «نماهنگ» جشنواره، معرفی و تقدیر شدند. سیدمحمد میرزمانی که به نمایندگی از هیئت داوران بخش «نماهنگ» در استودیوی برنامه حاضر شده بود، در سخنانی گفت: در جشنواره یازدهم می‌بینیم که امسال کارها خیلی خوب شده است، حدود ۲۴۰ اثر در این بخش حضور داشتند. از مسئولان جشنواره می‌خواهم حتما بخش بین‌الملل جشنواره را برگزار کنند، حتما موجب رقابتی شدن این بخش می‌شود. وی ادامه داد: نماهنگ، یک فایل صوتی هست که برای آن، تصاویری می‌گذارند، معمولا سناریویی برای آن نوشته نمی‌شود، یکی از خصوصیاتی که ما متوجه شدیم برخی کارهای جشنواره، سناریو و داستان داشتند، این آثار قبل از اینکه اثر موسیقایی داشته باشد، طراحی داشتند و این نشان می‌دهد قصه‌ای برای این کارها تعریف‌شده است. هیئت داوران بخش «نماهنگ» ضمن تقدیر از اثر «باهم که باشیم» به کارگردانی «اسماعیل معنوی»، لوح افتخار این بخش را به علت «ذوق و خلاقیت در پرداخت تصاویر و دکوپاژ مناسب و شعر» به اثر «من و تو» به کارگردانی «مهران علوی» اهدا کرد. همچنین فانوس این بخش به اثر «تار و پود» به کارگردانی «محمدصادق رمضانی مقدم» به علت «قصه، پرداخت، کارگردانی و موسیقی خوب و بازیگری «ثریا قاسمی» اهدا شد. ضمنا در بخش تجربه نو به علت «تلاش قابل تحسین در شخصیت‌پردازی قهرمانان و مبارزان محلی و همت و جسارت در تولید و بازسازی تاریخی مبارزات مردم گیلان و موسیقی خوب» به اثر «سردار جنگل» به کارگردانی «سجاد عزیزپور» لوح افتخار اهدا شد. محمدصادق رمضانی مقدم بعد از دریافت فانوس در سخنانی کوتاه گفت: اگر یک نماهنگی به واسطه قصه قابل ساختن است، به همراهی استاد فرید سعادتمند ساخته‌شده است. من پیشانی یک هستم اگر نبودند همکاران و تیم ما، این کار ساخته نمی‌شد، این جایزه برای تیم است. جوایز این بخش، توسط خانواده شهید مجید قربانخوانی امضا شده بود که امسال به دلیل کرونا، در افتتاحیه جشنواره حضور ندارند. * جایزه شهید سیاح برای اکران‌کنندگان هشتبندی بنابرین گزارش، در بخش بعدی این ویژه‌برنامه، جایزه شهید سیاح توسط برادر شهید نادر مهدوی به خانم‌ها بهرامی و قریب‌زاده اکران‌کنندگان مردمی هشتبندی هرمزگان اهدا شد. در بخش پایانی اهدای جوایز افتتاحیه جشنواره، هیئت داوران بخش «فیلم ما» متشکل از محمدرضا امامقلی، سیدعلی سیدان و سیدرسول منفرد، ضمن تقدیر از اثر «قهرمان کوشکک» به کارگردانی «میثم جوکار» و اثر «مادران سه ستاره» به کارگردانی «صادق صادقی چلیچه»، لوح افتخار این بخش را به علت «روایت صمیمی از یک فعالیت آتش به اختیار فرهنگی در شهرستان جیرفت» به اثر «پیک کتاب رسان» به کارگردانی «مجید حاجبی» و همچنین اثر «دست به دست» به کارگردانی «محمدطه ناطقی» به علت «مشاهده و ارائه موفق مزیت‌های ملی و اسلامی در مواجهه با بحران کرونا با نگاه بین‌المللی» اهدا کرد. امامقلی به نمایندگی از هیئت داوران جشنواره در سخنانی کوتاه گفت: در سینمای ایران، جای خیلی چیزها خالی است. یکی از این چیزها، فرصت برابر آموزشی است، به نظرم استعدادهایی که در مناطقی مثل جیرفت و کرمان هستند و قهرمانانی که حول اینها هستند، قابلیت این را دارند که در سطح ملی و بین‌المللی دیده شوند و ما مسئولیم برای اینکه این فرصت را ایجاد کنیم. محمدطه ناطقی کارگردان اثر «دست به دست» نیز در سخنانی کوتاه بعد از دریافت جایزه خود گفت: امشب من اگر اینجا هستم، یک به خاطر مسجد هست و همچنین از عوامل جشنواره عمار تشکر می‌کنم که چنین فرصتی برای ما فراهم کردند. نیک‌نفس نیز که به نمایندگی از کارگردان «پیک کتاب رسان» حاضر شده بود، در سخنان خود گفت: من به نمایندگی از یک تیم دهه هشتادی در این جشنواره حضور دارم، محوریت کار ما هم مسجد بود و فکر می‌کنم برکت کار ما بخاطر مسجد بوده است. برندگان دیگر بخش‌های جشنواره نیز در روزهای بعدی جشنواره، با حضور در ویژه‌نامه برنامه تلویزیونی «سینمامردم» معرفی و تقدیر می‌شوند. این برنامه در ایام برگزاری جشنواره، هر شب ساعت ۲۱ از شبکه افق پخش می‌شود. همچنین با توجه به همه‌گیری ویروس کرونا، براساس اعلام دبیرخانه جشنواره، از ۱۱ تا ۱۹ دی‌ماه، آثار منتخب جشنواره از طریق سایت عماریار به نشانی Ammaryar. ir به نمایش درمی‌آیند. تماشای این آثار که به مدت ۲۴ ساعت در سایت، نمایش داده می‌شود، بدون هزینه حق اشتراک و رایگان است و اینترنت مصرفی هم برای مخاطبان نیم‌بها حساب می‌شود. انتهای پیام /
به گزارش خبرگزاری فارس از مشهد، براساس بررسی نقشه‌های هواشناسی، از روز دوشنبه علاوه بر کاهش دمای هوا، بر سرعت وزش باد افزوده‌شده، به طوری که در مناطق بادخیز جنوب شرق خراسان رضوی وزش باد به نسبت شدید رخ خواهد داد. همچنین طی ساعات پایانی شب و ابتدایی روز در مناطق مستعد نوار شرقی خراسان رضوی (به ویژه سرخس) به تناوب تشکیل مه و کاهش میدان دید ادامه دارد. طی ۷۲ ساعت آینده جوی به نسبت پایدار بر خراسان رضوی حاکم بوده که ره‌آورد آن برای شهرهای صنعتی انباشت آلاینده‌ها است. بر این اساس کیفیت هوای مشهد در برخی مناطق ناسالم برای تمامی گروه‎ها خواهد بود. طی ۲۴ ساعت گذشته قوچان با کمینه دمای ۱۱ - درجه سلسیوس سردترین و مه ولات با بیشینه دمای ۱۲ درجه سلسیوس گرم‌ترین شهرهای خراسان رضوی بوده‌اند، طی این مدت کمینه و بیشینه دمای هوای مشهد به ترتیب ۵ - و ۱۰ درجه سلسیوس بوده، همچنین بیشترین سرعت وزش باد از تایباد با سرعت ۴۰ کیلومتر بر ساعت گزارش‌شده است. انتهای پیام / ۷۰۰۳۱
به گزارش خبرگزاری فارس از بوشهر، عبدالکریم جمیری شامگاه پنج‌شنبه در نشست شورای اشتغال استان بوشهر که با حضور رئیس کمیته امداد امام خمینی (ره) کشور برگزار شد، اظهار داشت: اشتغال در شرایط اقتصادی فعلی یکی از محوری‌ترین مسائل و معضلات جامعه ماست، در استانی از بیکاری صحبت می‌کنیم که از حیث منابع و ذخایر و پتانسیل بالقوه هیچ کم‌وکسری ندارد. نماینده مردم بوشهر گناوه و دیلم در مجلس شورای اسلامی افزود: استان بوشهر در هر عرصه و بعدی توانمند است، در هر نقطه‌ای از این سرزمین زرخیز و دارای پیشینه تاریخی و مبارزاتی زمینه اشتغال فراهم است درحالی‌که بسیاری از استان‌های کشور حتی بخش اندکی از استعدادهای این استان را هم ندارند. وی گفت: مهم‌ترین چیزی که می‌تواند کمک کند و از این استعدادهای خدادادی و این فرصت‌های بسیار ارزشمند به نحو صحیح استفاده شود، همکاری، همگامی و همراهی مدیران است که باید با دلسوزی و تعهد به مأموریتی که برعهده آنها سپرده شده است واقف باشند. نماینده مردم بوشهر گناوه و دیلم در مجلس شورای اسلامی اذعان کرد: زحمات زیادی کشیده شده است ولی تا نقطه مطلوب فاصله زیادی داریم، باید با اراده‌ای قوی و برنامه‌ای دقیق از این استعدادها و توانمندی‌هایی که در اختیار داریم استفاده کنیم. باتوجه‌به عقب‌ماندگی‌هایی که داریم سرعت بخشی به برنامه‌ها و پیگیری‌هایی که باید صورت بگیرد بسیار مهم است. جمیری گفت: باید با درنظرگرفتن توانمندی و اهلیت افراد از منابع در اختیارمان برای ایجاد اشتغال استفاده کنیم، برای این کار باید شناسایی دقیقی صورت بگیرد تا یک فرد محروم را دچار گرفتاری‌های بیشتر در پیچ‌وخم‌های اداری نکنیم. وی اظهار داشت: وظیفه بنده است که در خدمت همه مردم و محرومین باشم و از تمام ظرفیت‌هایی مجلس شورای اسلامی برای همکاری با مدیران استان و ایجاد اشتغال آبرومندانه استفاده خواهم کرد. جمیری با بیان اینکه در استان بوشهر هم‌توان و ظرفیت فوق‌العاده وجود دارد و هم ضعف‌های مشهود، گفت: باید تلاش کرد که از این‌همه توانمندی در جهت رفع محرومیت‌ها به‌خوبی استفاده شود. نماینده مردم بوشهر گناوه و دیلم در مجلس شورای اسلامی گفت: کمیته امداد امام خمینی (ره) از محل اعتبارات ملی که در اختیار دارد به استان بوشهر توجه بیشتری داشته باشد، باتوجه‌به مطالعات صورت‌گرفته امکان سرمایه‌گذاری با سوددهی بالا در این وجود دارد. وی تصریح کرد: مردم در بوشهر محرومیتشان را در کنار همه ذخائر و استعدادهای خدادادی استان می‌بینند، این موضوع علاوه بر اینکه بر روی روح و روان مردم اثر منفی دارد مدیران را نیز در تلاش‌ها و پیگیری‌هایشان ناکارآمد و ناتوان جلوه می‌دهد. انتهای پیام /
"به گزارش خبرنگار سیاسی خبرگزاری فارس، سردار عبدالفتاح اهوازیان کارشناس جبهه مقاومت و استراتژیک در مراسم گرامیداشت سردار سپهبد شهید قاسم سلیمانی در مسجد سلمان تهران، اظهار داشت: حاج قاسم سلیمانی نیاز به عزادار، گریه‌کن و مشکی‌پوش ندارد بلکه رهرو می‌خواهد. وی با اشاره به فدارکاری و تلاش‌های فرمانده نیروی قدس سپاه پاسداران برای اسلام و جمهوری اسلامی گفت: اگر جمهوری اسلامی آسیب ببیند دیگر اثری از تشیع و اسلام باقی نخواهد ماند بنابراین حفظ جمهوری اسلامی از نماز یومیه هم واجب‌تر است. کارشناس جبهه مقاومت و استراتژیک با بیان اینکه امروز باید مکتب حاج قاسم سلیمانی را در جامعه ترویج کنیم، تصریح کرد: در مکتب قاسم سلیمانی شجاعت، دشمن‌شناسی، ساده‌زیستی، اسلام، وفاداری، «اشدآء علی الکفار رحمآء بینهم» موج می‌زند، بنابراین باید امروز مکتب سلیمانی را در وجودمان نهادینه کنیم. اهوازیان با بیان اینکه نفوذی‌ها نمی‌خواهند مکتب قاسم سلیمانی در دانشگا‌ه‌ها تدریس شود، عنوان کرد: قاسم سلیمانی حتی یک‌بار هم نگفت که خسته است و یا در محل خدمت غیبت کند بلکه ثانیه‌هایی که برای اسلام و نظام خدمت می‌کرد را قدر می‌دانست. به عبارتی حاج قاسم سلیمانی اورانیوم غنی‌شده ۱۴۰۰ سال تئوری اسلام است. وی به رشادت‌های شهید سلیمانی در سوریه و عراق و مبارزه با گروهک تروریستی داعش اشاره و تصریح کرد: عربستان به داعشی‌ها روزی ۵۰۰ دلار پول می‌داد و هر وعده غذایی داعشی‌ها ۴۲ دلار بود آنگاه بچه‌های ما سیب‌زمینی می‌خوردند. کارشناس جبهه مقاومت و استراتژیک یادآور شد: برخی دروغ‌ها و حاشیه‌ها که خوراک آن از سوی داخلی‌ها آماده می‌شد و در جامعه رواج می‌یافت از هزاران گلوله داعشی‌ها سنگین‌تر بود که بر قلب و روح مدافعان حرم فرود می‌آمد. اهوازیان با بیان اینکه پاشنه آشیل جبهه مقاومت حرم مطهر زینب (س) و حضرت رقیه (س) بود، گفت: عربستان اکثر خانه‌های اطراف حرم مطهر حضرت زینب (س) را خریده بود و به داعشی‌ها داده بود و تبدیل به خانه تیمی داعشی‌ها شده بود و ما در این وضعیت از حرم‌های مطهر دفاع می‌کردیم. وی با اشاره به جنگ روانی داعشی‌ها علیه مدافعان حرم و جبهه مقاومت تصریح کرد: برخی از مدافعان حرم مأموریت داشتند شب‌ها بیسیم‌های داعشی‌ها را کنترل کنند. در میان داعشی‌ها فرمانده‌ای وجود داشت که استاد جنگ روانی بود و با توهین‌ها و عبارات رکیک به مقدسات به ویژه ائمه اطهار (ع) و حضرت زینب (س) سربازان ما را از لحاظ روحیه ضعیف و خشمگین می‌کردند. کارشناس جبهه مقاومت و استراتژیک با تأکید براینکه شهدا و مدافعان حرم، حرم‌های مطهر را نه با سلاح و تاکتیک، بلکه با اشک چشم آزاد کردند، خاطرنشان کرد: ۵۸ درصد عراق دست داعش افتاده بود و حتی آنان تا ۱۸ کیلومتری کردستان نیز آمده بودند. در حالیکه لیبرال‌های داخلی می‌گفتند داعشی‌ها اصلا عرب نیستند و با ما فارس‌ها کاری ندارند. اینها همان‌هایی بودند که وقتی ما داشتیم در خرمشهر زیر آرپی‌جی، موشک و خمپاره‌اندازهای دشمن له می‌شدیم با بازرگان قراردادهای F ۱۴ , F ۱۶ و هواپیماهای آواکس را لغو کرد. وی با بیان اینکه شهید سلیمانی محبوب قلب‌ها شد چون هیچگاه به کسی دروغ نگفت، تصریح کرد: حاج قاسم صادق بود او وعده داد سه ماه دیگر داعش را از کره زمین پاک می‌کند و همین اقدام را صورت داد اما امروز ما مسئولانی می‌بینیم که در چشم مردم زل می‌زنند و دروغ می‌گویند. کارشناس جبهه مقاومت و استراتژیک با تأکید براینکه شهید قاسم سلیمانی را باید درست تعریف کرد به رشادت‌های فرمانده نیروی قدس سپاه پاسداران در شروع سال جدید ۹۸ و سیل استان خوزستان اشاره و عنوان کرد: حاج قاسم وقتی به سوسنگرد رسید آب همه‌جا را گرفته بود در حالی که همه داشتند از شهر فرار می‌کردند حاج قاسم ۲۰ دقیقه صحبت کرد و مدافعان حرم ظرف سه روز سه میلیون گونی خاک دیوار کشیدند. اهوازیان با اشاره به صحبت‌های محمود امجد مبنی براینکه روح‌الله زم، شهید است، گفت: خداوند لعنت کند ریاکاران را، پدر روح‌الله زم با سوابقی که در شهرداری تهران دارد می‌گوید که پسرم وقتی می‌خواست مجازات شود نورانی شده بود در حالی که نمی‌دانست آن نور آتش جهنم بود که زیر پای پسرش روشن شده بود. وی یادآور شد: پدر روح‌الله زم معاون کرباسچی در زمان ریاستش بر شهرداری تهران بود. کارشناس جبهه مقاومت و استراتژیک با اشاره به سیزدهمین دوره انتخابات ریاست جمهوری که تا پنج ماه دیگر برگزار می‌شود، گفت: مردم مراقب باشند که فریب وعده و شعارها را نخورند. آقایی گفته که باید از آنها تشکر کنیم که حقوق‌ها سر موقع پرداخت می‌شود. مگر قبل از شما ما بی‌حقوق بودیم؟ ما قبلا تانک و آر‌پی‌جی را ۳۵ میلیون تومان می‌خریدیم الان پول چهار عدد تانک را می‌دهیم تا پراید بخریم چون شما به مردم وعده دروغ دادید که امضای کری تضمین است. اهوازیان یادآور شد: متأسفانه آنچنان خلف وعده کرده‌اند و به مردم دروغ گفته‌اند که فرزندان ما دچار دوگانگی شده‌اند؛ اما در این اقیانوس همچنان فانوس مکتب حاج قاسم سلیمانی سوسو می‌زند. وی افزود: شهید قاسم سلیمانی را نقد و تخریب می‌کردند که می‌خواهد کاندیدای ریاست جمهوری شود در حالیکه حاج قاسم با خدا معامله کرده بود. آنهایی که این دروغ‌ها را از طریق تریبون رسانه‌ها اعلام می‌کردند کمی بیندیشند که اکنون چه کسی محبوب قلب‌ها است، آنها یا شهید حاج قاسم سلیمانی. کارشناس جبهه مقاومت و استراتژیک با بیان اینکه باید رابطه نامزدهای انتخابات ریاست جمهوری با مکتب شهید سلیمانی توسط مردم مورد ارزیابی قرار بگیرد، تصریح کرد: ما از رئیس‌جمهوری می‌خواهیم صادق، شجاع، ساده‌زیست که اهل مکتب حاج قاسم سلیمانی باشد. انتهای پیام /"
به گزارش خبرگزاری فارس از شهرکرد جمعی از تشکل‌های دانشجویی استان در پی مطرح شدن کلیات بودجه ۱۴۰۰ در مجلس طی بیانیه‌ای از نمایندگان استان خواستار حساسیت بیشتر در خصوص بررسی این بودجه شدند که متن این بیانیه به شرح زیر است. بسم‌الله الرحمن الرحیم نمایندگان محترم مجلس شورای اسلامی استان چهارمحال و بختیاری: سلام علیکم همانطور که مستحضرید کلیات بودجه ۱۴۰۰ در کمسیون تلفیق مجلس به تصویب رسیده است و برای رای گیری و تصویب آن باید بتواند رای اکثریت نمایندگان مجلس را در صحن علنی، کسب نماید. پرواضح و مبرهن است بودجه تدوین‌شده توسط دولت دارای نقاط ضعف اساسی و جدی است به گونه‌ای که به اعتقاد بسیاری از کارشناسان اقتصادی این بودجه با افزایش فشار بر مردم و تحمیل مشکلات معیشتی بیشتر بر مردم همراه خواهد بود تا جایی که هیچ کارشناسی حاضر به دفاع از این لایحه نیست. بودجه‌ای که در آن شاهد افزایش توهمی صادرات نفت و وابستگی نفت، افزایش سرسام‌آور هزینه‌های دولتی، بدهکار کردن دولت‌های آینده، عدم توجه به اصلاح ساختار مالیاتی کشور و کاهش سهم آن در بودجه، تدوین بودجه کشور با فرض برداشته شدن تحریم‌ها و گره زدن آن به تصمیمات دولت‌های خارجی و … هستیم عایدی جز استکثار افسار گریخته تورم و فشار فزاینده بر مردم نخواهد داشت. هم‌چنین طبق گزارش مرکز پژوهش‌های مجلس، در صورت تصویب لایحه احتمال موفقیت راهبرد کلیات بودجه بسیار پایین است. لذا جمعی از تشکل‌های دانشجویی استان خواستار آن هستیم که با رد کلیات بودجه در صحن علنی مجلس توسط شما نمایندگان محترم استان از ایجاد تورم و فشار بر مردم ممانعت به عمل آید و پیشنهاداتی نظیر دوسقفی یا سه دوازدهم شدن بودجه مورد ارزیابی و بررسی قرار گیرد. هم‌چنین مستدعی است مطابق با قول و وعده خود در خصوص شفافیت آرا پیش از انتخابات مجلس یازدهم و در جهت تنویر و روشن‌سازی افکار عمومی موافقت یا عدم موافقت خود در رابطه با لایحه بودجه را به سمع و نظر مردم شریف استان چهارمحال و بختیاری برسانید. امید است که مجلس انقلابی از این آزمون بزرگ با سربلندی و افتخار بیرون آید. و من الله توفیق ▪️بسیج دانشجویی دانشگاه علوم پزشکی شهرکرد ▪️انجمن اسلامی دانشجویان مستقل دانشگاه علوم پزشکی شهرکرد ▪️بسیج دانشجویی دانشگاه دولتی شهرکرد ▪️انجمن اسلامی دانشجویان مستقل دانشگاه دولتی شهرکرد ▪️جامعه اسلامی دانشگاه دولتی شهرکرد ▪️بسیج دانشجویی دانشگاه آزاد شهرکرد ▪️انجمن اسلامی دانشجویان مستقل دانشگاه آزاد شهرکرد ▪️بسیج دانشجویی دانشگاه فرهنگیان شهرکرد ▪️بسیج دانشجویی دانشگاه پیام نور شهرکرد انتهای پیام / ۳۳۳۹
به گزارش خبرگزاری فارس از رفسنجان، محمد مختاری با اشاره به انجام عملیات بهسازی و اصلاح روشنایی میدان‌های خاتم‌الانبیاء (ص) و امام خمینی (ره)، از تکمیل پروژه نورپردازی میدان امام حسین (ع) توسط شهرداری خبر داد. سرپرست شهرداری رفسنجان ادامه داد: طی روزهای اخیر به همت معاونت خدمات شهری بخشی از روشنایی بلوار آیت‌الله هاشمی رفسنجانی (ره) تکمیل و روشنایی تقاطع بلوار هجرت با خیابان آیت‌الله کاشانی نیز تأمین شد. مختاری با اشاره به اینکه روشنایی بلوار آیت‌الله طالقانی به درخواست شهروندان بهبود یافته است، اظهار کرد: اجرای پروژه روشنایی انتهای بلوار کوثر، بلوار امام رضا (ع) و بوستان شهید مطهری نیز از دیگر اقدامات شهرداری در یک ماه اخیر بوده است. انتهای پیام / ۸۰۰۱۶ / ب
به گزارش خبرگزاری فارس از بوشهر، عبدالکریم گراوند ظهر امروز در نشست کارگروه اشتغال با حضور بختیاری رییس کمیته امداد کشور اظهار داشت: در راستای برطرف کردن مشکل مسکن مددجویان زیر پوشش کمیته امداد یک هزار و ۷۰۰ واحد مسکونی در استان احداث می‌شود. استاندار بوشهر افزود: این مرحله دوم نهضت خانه‌سازی برای محرومان در این استان است که با اجرای آن یکی از اساسی‌ترین مشکل محرومان برطرف می‌شود. گفتنی است، پیش از این نیز یک هزار واحد مسکونی در استان بوشهر برای محرومان احداث و تحویل‌شده بود. همچنین قرارداد و تفاهم‌نامه لوله‌کشی گاز هزار و ۵۰۰ واحد مسکونی مددجویی استان بوشهر به امضای رئیس کمیته امداد کشور و استاندار بوشهر رسید. انتهای پیام /
به گزارش خبرگزاری فارس، در پی عقد تفاهم‌نامه فدراسیون دو و می‌دانی و آستان قدس رضوی قرار است ورزشگاه امام رضا (ع) در شهر مشهد مقدس که پیشتر به عنوان پایگاه آموزش دو و می‌دانی کشورهای اسلامی معرفی شد، با برپایی یک مرکز استعدادیابی و آموزشی تحت عنوان آکادمی تخصصی پیشرفته دوومی‌دانی، نوجوانان و جوانان مستعد در ورزش پایه و پر مدال (دو و می‌دانی) کشور به خصوص در مناطق محروم، شناسایی و تحت آموزش قرار دهد. پس از حضور دهلان الحمد رییس کنفدراسیون آسیا در آذر ماه سال جاری در ایران و بحث و گفت‌وگو با هاشم صیامی رییس فدراسیون دو و می‌دانی کشورمان، قرار شد الحمد به زودی و در اولین فرصت از استادیوم مجهز و تخصصی امام رضا (ع) بازدید نماید. این مجموعه قرار است بعنوان یک مرکز استعدادیابی و آموزش در رده‌های سنی پایه ورزشکاران را مورد پوشش قرار داده و در عین حال با برگزاری اردوها و مسابقات از ظرفیت‌های بالقوه مجموعه امام رضا (ع) به بهترین نحو ممکن بهره‌برداری شود. از دیگر دستاوردهای عقد تفاهمنامه میان فدراسیون دو و می‌دانی و آستان قدس رضوی، برگزاری رقابتهای بین‌المللی دو و می‌دانی تحت عنوان «جام امام رضا (ع)» در این مجموعه ورزشی و حتی پیشنهاد ثبت این مسابقات در تقویم کنفدراسیون دو و می‌دانی آسیا بود. همچنین ورزشگاه امام رضا (ع) در سال آتی میزبان مسابقات قهرمانی کشور و رقابت‌های قهرمانی باشگاهای دوومی‌دانی کشور خواهد بود. هدف از این کار ترویج فرهنگ رضوی در جامعه ورزشی کشور به خصوص دو و می‌دانی است تا با ارتقاء روحیه معنوی ورزشکاران منش پهلوانی در میان قهرمانان ایجاد و نهادینه شود. به طور کلی با عقد این تفاهمنامه ترویج فرهنگ رضوی در جامعه ورزش دو و می‌دانی، بهره‌برداری از استادیوم پیشرفته و مجهز امام رضا (ع)، در قالب برگزاری اردوها، مسابقات، ایجاد آکادمی و مرکز آموزشی تخصصی با الویت شناسایی استعدادها از مناطق محروم و پرورش آنها در دستور کار فدراسیون دو و می‌دانی و آستان قدس رضوی قرار خواهد گرفت. در این نشست که در محل ورزشگاه امام رضا (ع) برگزار و با عقد این تفاهمنامه به پایان رسید، هاشم صیامی رییس فدراسیون دو و می‌دانی، علیرضا تاج فیروز مدیرعامل تربیت بدنی آستان قدس رضوی، حسین رحمتی و محسن برزگر محمدی عضو هیات رییسه فدراسیون، امیر علی سعادتمند رییس هیات دو و می‌دانی استان خراسان رضوی و تعدادی از مسئولین آستان قدس رضوی نیز حضور داشتند. انتهای پیام /
به گزارش خبرگزاری فارس از خرم‌آباد، مریم کوشکی پیش از ظهر امروز با اشاره به آخرین آمار مبتلایان به کرونا در لرستان و در جمع خبرنگاران، اظهار کرد: تاکنون ۱۵۹ هزار و ۲۱۱ نمونه از سوی شهروندان لرستانی به آزمایشگاه‌های مرجع جهت تشخیص تست کرونا ارسال‌شده است. وی خاطرنشان کرد: به ۱۵۹ هزار و ۱۱۷ نمونه پاسخ داده‌شده که ۹۸ هزار و ۴۲۸ مورد از آن‌ها منفی بوده است. دبیر ستاد مبارزه با کرونا دانشگاه علوم پزشکی لرستان از ابتلای ۶۰ هزار و ۶۸۵ نفر از هم استانی‌ها به کرونا خبر و ادامه داد: متاسفانه هزار و ۲۸۹ نفر را به دلیل ابتلا به کووید ۱۹ در استان از دست داده‌ایم. کوشکی با بیان اینکه آمار گزارش‌شده تا پایان روز دهم دی‌ماه است، افزود: تعداد جانباختگان نسبت به‌روز نهم دی‌ماه، چهار نفر بیشتر شده است. انتهای پیام /
به گزارش خبرنگار ورزشی خبرگزاری فارس، نشست هیات اجرایی کمیته ملی المپیک قرار است روز یکشنبه به ریاست سیدرضا صالحی امیری برگزار شود. ادامه بررسی شاخص‌های بودجه سال ۱۴۰۰ و بررسی اقلام هزینه‌ای ارزی و ریالی کاروان‌های ورزشی در سال آینده از مهمترین برنامه‌هاست. بازیهای المپیک توکیو، بازی‌های داخل سالن آسیا، بازی‌های آسیایی جوانان، بازی‌های کشورهای اسلامی از رویدادهای پیش روست. قرار بود بازی‌های ساحلی آسیا هم فروردین‌ماه سال آینده در چین برگزار شود که به دلیل شیوع ویروس کرونا به تعویق افتاد و زمان آن مشخص نیست. انتهای پیام /
به گزارش خبرگزاری فارس، شهاب زاهدی به عنوان بهترین بازیکن المپیک دونتسک اوکراین در سال ۲۰۲۰ معرفی شد. حضور شهاب زاهدی در باشگاه دونتسک از ۴ آگوست ۲۰۱۹ آغاز شد. در این روز بود که این مهاجم ایرانی با المپیک قرارداد ۲ ساله امضا کرد. طی یک سال و نیم اخیر، این ایرانی موفق شد عنوان بهترین بازیکن تیم را در فصل ۲۰۱۹ / ۲۰۲۰ بدست آورد و با زدن ۱۴ گل، با ۸ ضربه دقیق، به عنوان سازنده‌ترین بازیکن تاریخ باشگاه تبدیل شود. علاوه بر این، شهاب به عنوان خطرناکترین مهاجم UPL شهرت پیدا کرد و مورد توجه بسیاری از تیم‌ها قرار گرفت. شهاب زاهدی، یک بازیکن حرفه‌ای واقعی است که هر روز روی بدن ذهن و مهارت خود کار می‌کند. نظم، رویکرد آموزش، رژیم و تغذیه وی برای هر ورزشکاری می‌تواند یک الگو باشد. انتهای پیام /
به گزارش خبرگزاری فارس از اراک، محمد مهجوری صبح امروز در دیدار با خانواده شهدای مدافع حرم گفت: شهدای مدافع حرم و خانواده‌های صبورشان همواره الگویی بی‌بدیل برای جامعه محسوب می‌شوند که با ایمان و تقوای خود مایه دلگرمی همه مظلومین عالم بوده‌اند. وی در دیدار با خانواده شهدای مدافع حرم مسلمی، زهره‌وند، حسینی و ابراهیمی این شهرستان گفت: رسیدن به سیر و سلوک الهی کار هر کسی نیست و شهدای مدافع حرم با تقدیم شیرین‌ترین سرمایه زندگی خود و با جان دادن برای دین خدا در این امتحان الهی سربلند بیرون آمدند. وی افزود: در شرایط سخت درگیری و هجمه گروه‌های تکفیری با حمایت استکبار جهانی در منطقه خاورمیانه اگر این شهدای مدافع حرم در میدان نبودند مسلما امروز باید در شهرها و محله‌های خودمان درگیر بودیم. مهجوری با بیان اینکه دفاع از اسلام و شرف منوط به محدوده و منطقه مشخصی نیست تاکید کرد: هرجا که نیاز باشد از مظلوم دفاع شود و در مقابل جسارت و اهانت دشمنان ایستادگی کرد آنجا میدان مبارزه خواهد بود که سردار دلها حاج قاسم سلیمانی این موضوع را به خوبی درک و مدیریت کرد. فرمانده ناحیه مقاومت بسیج اراک یادآور شد: امروز شهید حاج قاسم سلیمانی به عنوان یک اسوه و الگو برای تمام آزادی خواهان جهان به ویژه مسلمانان و محبان اهل‌بیت تبدیل‌شده و این ثمره تقوای الهی و محبت به اهل‌بیت ولایت بوده است. وی خانواده شهدا و ایثارگران مدافع حرم را نماد ایستادگی و استواری در این را پر افتخار دانست و گفت: معنویت و پاکدامنی خانواده شهدا زمینه پیروزی و عزت‌آفرینی جامعه اسلامی و تشییع بوده که نیاز است به این فرهنگ ویژه‌تر پرداخته شود. گفتنی است در این دیدار از خانواده شهید مدافع حرم سعید مسلمی و شهدای تیپ فاطمیون تجلیل و تقدیر به عمل آمد. انتهای پیام /
به گزارش خبرگزاری فارس از قم، کارگاه طنز و کاریکاتور با حضور جمعی از خبرنگاران قمی در راستای ارتقاء کیفی تولیدات ششمین جشنواره ابوذر به همت بسیج رسانه استان قم در سالن جلسات حوزه هنری استان قم برگزار شد. رضا عیوضی، طنزپرداز در این کارگاه با بیان اینکه عده‌ای با ابزار طنز با طاغوت مبارزه می‌کردند، گفت: تعریف مشخصی از طنز هنوز نداریم و بسیاری افراد می‌گویند بین طنز، فکاهه و مسخره کردن مرزهای باریک وجود دارد که سبب می‌شود تعریف طنز سخت شود. وی خاطرنشان کرد: طنزنویس خوب به هر سوژه‌ای می‌تواند با نگاه طنز نگاه کند بنابراین از نظر ما هر سوژه‌ای قابلیت طنز دارد. رضا باقری شرف، کاریکاتوریست نیز در این جلسه با بیان اینکه کاریکاتور مطبوعاتی نسبت به چهار تا پنج سال پیش حال و روز خوبی ندارد، گفت: علاقه به کاریکاتور یک سخن است و ورود و تداوم یک صحبت دیگر است. کاریکاتور بر خلاف ظاهر ساده‌اش، بسیار پیچیده است. وی خاطرنشان کرد: پیش از تکنیک خاص در کاریکاتور باید ایده داشته باشید زیرا کاریکاتور بدون ایده بدون معنایی است و تنها تصویرسازی در آن صورت می‌گیرد. انتهای پیام / ۷۸۰۰۳
به گزارش خبرگزاری فارس از سمنان به نقل از روابط‌عمومی اداره کل میراث فرهنگی، گردشگری و صنایع‌دستی استان سمنان، بیش از ۲۰ نسخه خطی تاریخی و دست‌نویس شامل اسناد خطی، قباله‌ها، اسناد تزئین شده با مینیاتور، عقدنامه و … است. این اسناد مکتوب بیانگر دانش و هنر هر منطقه بوده و مرمت این نسخ در روشن شدن بخشی از زوایای پنهان تاریخی، سیاسی، فرهنگی و هنری مؤثر است. این نسخ ارزش مطالعاتی دارند و از نظر نوع خط، مهر و امضا و شاخصه‌های تزئینی قابل‌توجه و بررسی هستند. مستندنگاری و آسیب‌شناسی، ثبت آسیب‌های وارده، پاک‌سازی به روش مکانیکی، باز کردن مرمت‌های قدیمی، استحکام‌بخشی، وصالی پارگی‌ها با استفاده از چسب و کاغذ مخصوص، انتخاب کاغذ مناسب برای رنگ کردن با استفاده از مواد رنگینه گیاهی، پر کردن کمبودهای سند و پرس نهایی از جمله فعالیت‌های انجام‌شده برای مرمت این اسناد است. کاغذ با تأثیرگذاری عوامل فیزیکی، شیمیایی و زیست‌محیطی به‌راحتی از بین می‌رود و این اسناد پس از مرمت در مخزن مناسبی که ویژه نگهداری کتب و نسخ خطی است، حفاظت می‌شوند. انتهای پیام / ۷۴۰۰۱ / م /
خبرگزاری فارس گروه غرب از نگاه غرب: نیکی هیلی نئوکان جامعه ستیز، با فریاد برآوردن از اینکه سوسیالیسم آمریکا را به تصرف خود درآورده، در حال روغنکاری چرخ‌های خود برای ورود به کارزار انتخاباتی سال ۲۰۲۴ است. او امروز در توئیتی نوشت: «سال ۲۰۲۰ سال تبدیل شدن سوسیالیسم به جریان اصلی بود. این ایدئولوژی خطرناک که در هر جا به محک آزمون گذاشته‌شده شکست‌خورده و قربانیان بسیاری پشت سرش باقی گذاشته، اکنون در راه تبدیل شدن به سیاست اقتصادی پیش‌فرض حزب دمکرات است. این گرایش هولناک آینده تک‌تک آمریکاییان را تهدید می‌کند.» بله‌ای مردم آمریکا او درست می‌گوید! کشوری که در آن جمهوریخواهان هر روز را صرف فریاد برآوردن در این باره می‌کنند که سوسیالیسم در آمریکا محقق شده و دمکرات‌ها تمام روزشان را صرف کسب اطمینان از این می‌کنند که چنین چیزی هیچ‌گاه امکان تحقق پیدا نکند. در همین حال بیرون از دنیای فانتزی جادویی نیکی هیلی، جایی که جو بایدن در حال محکم کردن یک نظم جهانی مارکسیستی است و برنی سندرز در پارک مرکزی شخصا میلیاردرها را با گیوتین گردن می‌زند، آمریکاییان حتی در حالی که میلیون‌ها تن از آنها در طول همه‌گیری کرونا مشاغل خود را از دست می‌دهند، از حمایت‌های مالی و مراقبت‌های درمانی محروم می‌شوند. در عالم واقعیت، جهان هنوز در پرستش پر شر و شور خدای بزرگی که سرمایه داری نامیده می‌شود گرفتار است. و تکان‌دهنده این است که جهان رو به مرگ پیش می‌رود. ما در سیاره‌ای متناهی با منابعی متناهی و یک زیست‌بوم متناهی زندگی می‌کنیم که پیش از آنکه به جایی غیرقابل سکونت تبدیل شود، ظرفیتی متناهی برای لطمات وارده به خود دارد. علم به ما می‌گوید که ما با نرخ فزاینده‌ای که بر سر آن می‌توان بحث کرد، شتابان به سمت نقطه گسست روانیم. یعنی بسته به اینکه به نظر کدام دانشمندان اعتقاد داشته باشید، ممکن است طی چند دهه یا خیلی خیلی زودتر از آن به این نقطه برسیم. سرمایه داری که در حال حاضر نیروی محرک غالب رفتار انسان در جهان است، دقیقا دو راه‌حل بالقوه را برای این معما مطرح می‌کند. اولین راه‌حل وانمود کردن به این است که معمایی وجود ندارد و به همین دلیل است که نمودار «ون» در مورد انکارگرایی اقلیمی و حمایت از سرمایه داری همواره چرخه‌ای نزدیک به هم را نشان می‌دهد. دومین راه‌حل تمام و کمال مبتنی بر این امیدواری است که قرار است نوعی نوآوری تکنولوژیک پایدار یک روز قبل از آنکه رفتار انسان‌ها ما را از لبه صخره انقراض به پایین پرتاب کند به نجات ما بیاید. که یعنی تنها پاسخ سرمایه داری برای بلایی که هم‌اکنون مبتلا به گونه ماست، این ایمان کوکورانه است که هر آن قرار است جهان توسط مشتی میلیاردر اتحادیه ستیز حوزه فناوری نجات داده شود؛ کسانی که روزها یک به یک می‌گذرند بی آنکه انتخاب آنها این باشد که از ثروت‌های هنگفتشان برای خاتمه دادن به گرسنگی جهانی استفاده کنند. این گزاره ناگفته‌ای است که در پشت تمام استدلال‌ها برای تداوم سرمایه داری وجود دارد. از وقتی‌که اتاق‌های پژواک ایدئولوژیک نشان داده‌اند استدلال‌ها تعاریف خود را به گونه‌ای تدوین کنند که می‌تواند گفتگوی بین ایدئولوژی‌ها را به امری محال تبدیل کند، من روشن کرده‌ام که منظور من از سرمایه داری، سیستم فعلی حاکم بر جهان امروز ماست که در آن به طور کلی محرک رفتارهای انسان، تحصیل سود و ثروت است. این سیستم حاکم سودآوری و رقابت است که به مهم‌ترین عامل تعیین‌کننده رفتارهای انسان بر روی این سیاره تبدیل‌شده است. تحصیل سود به عنوان عامل محرک رفتار انسانی چیزی است که ما را به اینجا رسانده است. تا وقتی‌که از بین بردن محیط‌زیست سودآور و سود محرک رفتار انسان باشد، انسان‌ها همچنان به نابود کردن محیط‌زیست ادامه خواهند داد. در این صورت وقوع چنین اتفاقی اجتناب‌ناپذیر است. از این رو هدف این بحث عملا ربطی به این ندارد که آیا سینه چاکان سرمایه داری اعتقاد دارند سیستم فعلی «سرمایه داری واقعی» هست یا نه، یا آیا معتقدند که بازارها «آزاد» هستند یا نه، یا آیا مدل تئوری اقتصادی مکتب اتریش را ترجیح می‌دهند یا کینزی را. از آنجا که ما درباره هر سیستمی صحبت می‌کنیم که در آن تحصیل سود و رقابت محرک رفتار انسان‌ها در مقیاسی جمعی است، ضرورتا در باره هر تعریفی از سرمایه داری که شما ترجیح می‌دهید محقق شود صحبت می‌کنیم. در نتیجه در این باره به انجام بازی‌های کلامی خشک نیازی نیست. پس بار دیگر می‌گویم تنها استدلال برای تداوم مسیر فعلی گونه انسان، این باور کاملا کورکورانه است که جمعی از توانگرسالاران اتحادیه ستیز طمعکار چون الون ماسک قرار است فناوری‌های جدیدی را توسعه دهند که نابود کردن سیاره زمین را برای هر انسانی به کاری غیرسودآور خواهند کرد و سرعت انجام این بازدارندگی آنقدر هست تا از یک فاجعه زیست‌محیطی دور شد. باوری که فقط اندکی احمقانه‌تر از این باور است که انتخاب جو بایدن موجب نجات جهان خواهد شد. طبقه توانگر سالار نگهبانان خوبی برای جهان ما نیستند. آنها انسان‌های خوبی هم نیستند. آنها خردمند نیستند. حتی واجد هوش خاصی هم نیستند. آنها فقط به شکل بسیار سودآوری زرنگ هستند و وجودشان سرشار از میل به له کردن هر کس دیگری است که سر راهشان قرار می‌گیرد. طبقه توانگر سالار برای اطمینان از سود حداکثری، کنترل بر سیستم‌های سیاسی ما را خریداری کرده، رسانه‌های خبری را با هدف بمباران تبلیغاتی مردم خریداری کرده تا آنها را به حمایت از وضع موجودی وادارد که خودشان قلمروهای پادشاهی شان را بر اساس آن بنا کرده‌اند. همچنین آنها برای تضمین تداوم هژمونی تک‌قطبی آمریکا، ائتلاف‌هایی را با سازمان‌های دولتی جامعه ستیزی تشکیل داده‌اند که انسان‌ها را در سراسر جهان به قتل می‌رسانند. این‌ها همان کسانی هستند که ما مسئولیت نوآوری و توزیع فناوری‌های در حال ظهور را به آنها وا گذاشته‌ایم و از ما خواسته می‌شود باور کنیم که آنها جهان را نجات خواهند داد؟ آنها جهان را نجات نخواهند داد. آنها همچنان به کسب قدرت و سود ادامه خواهند داد، تا جایی که ما از لبه صخره انقراض به پایین پرتاب شویم. این تنها کاری است که آنها بلدند. ما هرگز نمی‌توانیم با رقابت و مصرف کردن راهی برای خروج از این بحران موجودیتی بیابیم که با رقابت و مصرف کردن آن را پدید آورده‌ایم. سرمایه داری هرگز کاری نمی‌کند که رها کردن یک درخت به حال خود از قطع کردن آن سودآورتر باشد، رها کردن منابع فسیلی در زیر زمین سودآورتر از استخراج آنها باشد. پول هیچ خرد و بینشی ندارد، مهم نیست که چقدر بتوانید آن را در برابر تورم یا برخورداری از پشتوانه طلا قدرتمند کنید. بازارها نمی‌توانند ما را از این بحران به بیرون رهنمون شوند، مهم نیست که سعی کنید چقدر «آزاد» باشند. مشکل خود سرمایه داری است. نه نوع غلطی از سرمایه داری. فقط و فقط خود سرمایه داری. تنها راه بقای بشریت از تهدیدات موجودیتی ناشی از فروپاشی زیست‌محیطی و جنگ هسته‌ای که اکنون با آن مواجه است، این است که با چرخشی بنیادین از یک مدل مبتنی بر رقابت به یک مدل مبتنی بر همکاری روی آورد. مدلی که در آن برای از میان برداشتن موانع بزرگی که به سرعت به آن نزدیک می‌شویم با یکدیگر و با محیط‌زیست خود همکاری کنیم، به جای پا گذاشتن روی سر یکدیگر در تقلایی دیوانه‌وار برای شناور ماندن روی آب و نابود کردن حیات زیست‌بوم‌های زمین برای پشتیبانی از این سیستم به خاطر سود. حتی اگر بخواهید این ادعای به شدت قابل بحث را مطرح کنید که سوسیالیسم درهر جا که به محک آزمون گذاشته‌شده شکست‌خورده، شناختی صادقانه از وضعیت مان ما را مجبور به پذیرش این واقعیت خواهد کرد که سرمایه داری نیز شکست‌خورده است. سیستم تحصیل سود سیری‌ناپذیر ما به بهای نابودی جهانی که در آن زندگی می‌کنیم و ما را به سمت انقراض سوق داده، به اندازه هر سیستم دیگری که احتمالا می‌توانست این کار را انجام دهد شکست‌خورده است. پس گفتن اینکه فاصله گرفتن از رقابت و تحصیل سود به این دلیل غیرقابل دفاع است که تا پیش از این هرگز به اجرا گذاشته نشده و چون وضعیت فاجعه‌بار کنونی ما نتیجه مستقیم کاری است که پیشتر به آن دست زده‌ایم، هر کاری که انجام می‌دادیم ما را به همین نقطه می‌رساند، موضعی غیرعقلانی است. اگر می‌خواهیم به عنوان یک‌گونه نجات پیدا کنیم، لازم است هر کاری را که به کلی بی‌سابقه است انجام دهیم. ما مجبوریم الگوهای قدیمی مان را کنار بگذاریم و چیزی به کلی جدید را امتحان کنیم. جهانی که در آن به جای رقابت و تحصیل سود، همکاری در منافع بشریت محرک رفتارهای انسانی باشد، به راستی هیچ سابقه‌ای ندارد! نفس بحران فعلی ما نیز واقعا هیچ سابقه‌ای ندارد. اکنون زمان «یا متحول شو یا بمیر» است. ما در روزگار بی‌سابقه‌ای زندگی می‌کنیم و روزگار بی‌سابقه تدابیر بی‌سابقه‌ای را مطالبه می‌کند. ما باید از چسبیدن به راه‌های شکست‌خورده قدیمی در انجام امور خود دست برداریم و شجاعت حرکت به سوی راهی به کلی جدید برای زیستن را به دست بیاوریم. نویسنده: کیتلن جانسون (Caitlin Johnstone) روزنامه‌نگار مستقل استرالیایی منبع: https: / / b ۲ n. ir / ۴۱۹۵۹۲ انتهای پیام.
به گزارش خبرگزاری فارس از بوشهر، عبدالکریم جمیری در نشست شورای اشتغال استان بوشهر که با حضور رئیس کمیته امداد امام خمینی (ره) کشور برگزار شد، ضمن گرامیداشت یاد و نام شهید مقاومت سردار حاج قاسم سلیمانی و همرزم شهیدش ابومهدی المهندس اظهار داشت: اشتغال در شرایط اقتصادی فعلی یکی از محوری‌ترین مسائل و معضلات جامعه ماست، در استانی از بیکاری صحبت می‌کنیم که از حیث منابع و ذخایر و پتانسیل بالقوه هیچ کم و کسری ندارد. نماینده مردم بوشهر گناوه و دیلم در مجلس شورای اسلامی افزود: استان بوشهر در هر عرصه و بعدی توانمند است، در هر نقطه‌ای از این سرزمین زرخیز و دارای پیشینه تاریخی و مبارزاتی زمینه اشتغال فراهم است در حالی که بسیاری از استان‌های کشور حتی بخش اندکی از استعدادهای این استان را هم ندارند. وی گفت: مهمترین چیزی که می‌تواند کمک کند و از این استعدادهای خدادادی و این فرصت‌های بسیار ارزشمند به نحو صحیح استفاده شود همکاری، همگامی و همراهی مدیران است که باید با دلسوزی و تعهد به ماموریتی که بر عهده آنها سپرده شده است واقف باشند. نماینده مردم بوشهر گناوه و دیلم در مجلس شورای اسلامی اذعان کرد: زحمات زیادی کشیده شده است ولی تا نقطه مطلوب فاصله زیادی داریم، باید با اراده‌ای قوی و برنامه‌ای دقیق از این استعدادها و توانمندی‌هایی که در اختیار داریم استفاده کنیم. با توجه به عقب ماندگی‌هایی که داریم سرعت بخشی به برنامه‌ها و پیگیری‌هایی که باید صورت بگیرد بسیار مهم است. جمیری گفت: باید با در نظر گرفتن توانمندی و اهلیت افراد از منابع در اختیارمان برای ایجاد اشتغال استفاده کنیم، برای اینکار باید شناسایی دقیقی صورت گیرد تا یک فرد محروم را دچار گرفتاری‌های بیشتر در پیچ و خم‌های اداری نکنیم. وی اظهار داشت: وظیفه بنده است که در خدمت همه مردم و محرومین باشم و از تمام ظرفیت‌هایی مجلس شورای اسلامی برای همکاری با مدیران استان و ایجاد اشتغال آبرومندانه استفاده خواهم کرد. جمیری با بیان اینکه در استان بوشهر هم توان و ظرفیت فوق‌العاده وجود دارد و هم ضعف‌هایی مشهود است، گفت: باید تلاش کرد که از این همه توانمندی در جهت رفع محرومیت‌ها به خوبی استفاده شود. نماینده مردم بوشهر گناوه و دیلم در مجلس شورای اسلامی گفت: کمیته امداد امام خمینی (ره) از محل اعتبارات ملی که در اختیار دارد به استان بوشهر توجه بیشتری داشته باشد، با توجه به مطالعات صورت گرفته امکان سرمایه گذاری با سوددهی بالا در این استان وجود دارد. وی بیان داشت: مردم در استان بوشهر محرومیتشان را در کنار همه ذخائر و استعدادهای خدادادی استان می‌بینند، این موضوع علاوه بر اینکه بر روی روح و روان مردم اثر منفی دارد مدیران را نیز در تلاش‌ها و پیگیری‌هایشان ناکارآمد و ناتوان جلوه می‌دهد. انتهای پیام /
به گزارش گروه بین‌الملل خبرگزاری فارس، دولت ارمنستان در واکنش به حمایت نظامی ترکیه از جمهوری آدربایجان در جنگ قره‌باغ واردات کالاهای تولید ترکیه به این کشور را به مدت ۶ ماه به حالت تعلیق درآورد. این ممنوعیت در روز ۲۰ اکتبر ۲۰۲۰ اتخاذ شد و از امروز اول ژانویه ۲۰۲۱ وارد مرحله اجرایی شده است. این ممنوعیت شامل کالاها و موادی که برای ساخت کالاهای تولید خود ارمنستان مورد نیاز است نخواهد بود. وزارت اقتصاد ارمنستان گفته است که این ممنوعیت باعث افزایش قیمت کالاها در این کشور نخواهد شد چرا که معتقد است مصرف کالاهای ترکیه در این کشور غالب نیست و ایروان قادر است کمبود کالاهای ساخت ترکیه را از کشورهایی مثل ایران، بلاروس، روسیه و چین جبران کند. جمهوری آذربایجان و ارمنستان بعد از ۴۴ روز درگیری در قره‌باغ کوهستانی روز ۲۴ آبان ماه با وساطت روسیه ۲۴ آبان به یک توافق آتش سه جانبه دست یافتند. براساس این توافق، ارمنستان موظف شد اراضی اشغالی جمهوری آذربایجان را در آغ‌دام، کلبجر و لاچین را تخلیه کرده و کریدوری زمینی از نخجوان به آذربایجان ایجاد کند. ارمنستان در طول این جنگ دولت آنکارا را به حمایت آشکار تسلیحاتی و لجستیکی از جمهوری آذربایجان متهم کرد. انتهای پیام / م
به گزارش گروه بین‌الملل خبرگزاری فارس، «میچ مک‌کانل» رهبر اکثریت جمهوری‌خواه سنای آمریکا در یک مکالمه تلفنی گروهی با جمهوری‌خواهان سنا گفت رای ششم ژانویه (۱۷ دی) وی در تایید پیروزی «جو بایدن» نامزد دموکرات انتخابات ۲۰۲۰ آمریکا مهمترین رای‌ای خواهد بود که وی تاکنون داده است. بنابر گزارش وبگاه خبری «آکسیوس» به نقل از منابع مطلع، این تماس فوق‌العاده بعد از آن برقرار شده که «جاش هالی»، سناتور جمهوریخواه ایالت میسوری روز چهار‌شنبه در مخالفت با خواسته مک‌کانل در بیانیه‌ای گفت در جلسه ۶ ژانویه که قرار است آرای الکترال انتخابات ریاست‌جمهوری آمریکا تایید شوند، به نتایج آرای الکترال جو بایدن در پنسیلوانیا و شاید در ایالت‌های دیگر اعتراض خواهد کرد. بنابر این گزارش، صحبت‌های رهبر جمهوری‌خواهان سنا در این جلسه احتمالا عصبانیت «دونالد ترامپ» از وی را به دلیل جسارتش در تایید شکست ترامپ افزایش خواهد داد. به گفته این منابع، مک‌کانل به سناتورها در این تماس گفت رای‌گیری ششم ژانویه «رای وجدان» است. یک منبع با نقل مستقیم سخنان مک‌کانل گفت: «من در حال به پایان رساندن سال سی و ششم حضور خود در سنا هستم و آرای بزرگ بسیاری داده‌ام از جمله درباره جنگ و استیضاح و از دید من، فقط از نظر من، این مهمترین رای من تاکنون خواهد بود.» بنابر این گزارش، بسیاری از سناتورهای جمهوری‌خواه از هالی به دلیل مجبور کردن آن‌ها به تن دادن به آنچه ترامپ به عنوان آزمون وفاداری در ششم ژانویه تدارک دیده، عصبانی هستند. همچنین مک‌کانل در این تماس خواستار توضیح هالی درباره این شده که قصد انجام چه کاری را در روز رای‌گیری کنگره دارد. سناتور «پت تومی» از پنسیلوانیا هم در این تماس از صحت انتخابات در ایالت خود دفاع کرده است. به گفته خبرنگار نشریه پالیتیکو، هالی در این گفت‌وگوها حضور نداشته است. بنابر این گزارش، این سناتور قصد ندارد از تصمیمش برای اعتراض به تایید پیروزی جو بایدن عقب بکشد، طرحی که گفته می‌شود شکست خواهد خورد. سناتور جمهوری‌خواه میسوری در حال جمع‌آوری کمک مالی به دلیل دنبال کردن این طرح است و در ایمیلی به همکارانش درباره دلایلی این تصمیم خود توضیح داده است. او در این خصوص نوشت: اگر با مردم در کشور صحبت کنید متوجه عصبانیت و ناامیدی بسیاری از آن‌ها (از نتیجه انتخابات) خواهید شد و عدم اقدام کنگره آن‌ها را ناامید کرده است. پیشتر رهبر حزب جمهوری‌خواه ضمن اذعان به پیروزی بایدن گفته بود که کالج‌های انتخاباتی حرف خود را زدند. مک‌کانل گفت: «کالج‌های انتخاباتی حرف خود را زدند. بنابراین امروز من می‌خواهم که به جو بایدن، رئیس‌جمهور منتخب تبریک بگویم. رئیس‌جمهور منتخب برای سنا غریبه نیست. وی سال‌ها خود را وقت خدمات عمومی کرده است.» دونالد ترامپ، رئیس‌جمهور آمریکا در واکنش در توییتی خطاب به مک‌کانل نوشت: میچ ۷۵ میلیون رای، رکوردی برای رئیس‌جمهور در قدرت (با اختلاف زیاد). خیلی زود است برای تسلیم شدن. حزب جمهوری‌خواه باید یاد بگیرد بجنگد. مردم عصبانی هستند! تصمیم این سناتور جمهوری‌خواه در حالی است که «بن ساسی» نماینده جمهوری‌خواه ایالت «نبراسکا» که در برخی سیاست‌ها منتقد رئیس‌جمهور آمریکا بوده هم از هم‌حزبی‌هایش خواسته از به چالش کشیدن نتیجه انتخابات ریاست‌جمهوری در جلسه ۶ ژانویه خودداری کنند. به نوشته پایگاه خبری «UPI»، ساسی در پیامی در فیسبوک از جمهوری‌خواهان خواسته با طرح هالی همراه نشوند. او با اشاره به اینکه شکایت‌های انتخاباتی ترامپ در ایالت‌های پنسیلوانیا، میشیگان، ویسکانسین و دیگر ایالت‌های کلیدی رد شده‌اند نوشت: «رئیس‌جمهور و متحدانش دارند با آتش‌بازی می‌کنند.» او در ادامه نوشت: «اگر ادعاهای بزرگ مطرح می‌کنید بهتر است ادله داشته باشند. اما این رئیس‌جمهور ادله ندارد، آن دسته از اعضای آتش‌افروز کنگره که با شمارش آرای الکترال کالج مخالفت کنند هم همین‌طورند.» پیشتر تیم جو بایدن روز گذشته در بیانیه‌ای گفت روند تأیید ریاست‌جمهوری جو بایدن در جلسه کنگره در تاریخ ۶ ژانویه باید صرفا اقدامی تشریفاتی باشد. «جن ساکی»، سخنگوی آتی کاخ سفید درباره این جلسه گفت: «این جلسه، صرفا جلسه‌ای تشریفاتی است و کسانی که دارند آن را پوشش می‌دهند هم باید همین رفتار را با آن داشته باشند. صرفنظر از اقدامات مضحکی که عده‌ای برای روز ۶ ژانویه در سر دارند، رئیس‌جمهور منتخب ۲۰ ژانویه سوگند یاد خواهد کرد.» اعضای مجمع گزینندگان چند هفته پیش با شرکت در جلسه‌ای در ایالت‌های مختلف، بر اساس نتیجه انتخاباتی که سوم نوامبر برگزار شد پیروزی جو بایدن در انتخابات ریاست‌جمهوری آمریکا با ۳۰۶ رأی الکترال را تأیید کردند. انتهای پیام / م
به گزارش خبرگزاری فارس از شهرکرد، کارزار رسانه‌ای گل و شیشه یکم الی پانزدهم دی‌ماه ۹۹ توسط تیم‌های اجتماع‌محور مردم نهاد پیشگیری از اعتیاد در سراسر استان شکل گرفت. این کارزار رسانه‌ای تحت نظارت معاونت توسعه پیشگیری و درمان اعتیاد اداره کل بهزیستی استان با همکاری شورای هماهنگی مبارزه با مواد مخدر استان چهارمحال‌وبختیاری صورت گرفت. امید ایمانی امروز در گفت‌وگو با خبرنگار فارس در خصوص کارزار رسانه‌ای گل و شیشه، گفت: چرا نام ماده مخدری گل نام گرفته می‌شود، گل در فرهنگ ایرانیان نماد شادی و مهربانی است که با شنیدن این نام محبت و مهرورزی برای ما تداعی می‌شود. وی ادامه داد: متاسفانه گل در فرهنگ لغت اعتیاد، یک ماده اعتیادآور است که خانواده‌ها چندان آشنایی ندارند، بر اساس آخرین شیوع‌شناسی تعداد معتادان کشور به دو میلیون و ۸۰۸ هزار مصرف‌کننده مستمر مواد در کشور رسیده است. مشتقات ماری‌جوانا پرمصرف‌ترین مخدر در ایران پس از تریاک دبیر اجرایی کارزار رسانه‌ای گل و شیشه در استان افزود: این در حالی است که ماری‌جوانا و مشتقات آن شامل گل، گرس، علف با ۱۱ / ۹ درصد پس از تریاک، دومین ماده اعتیادآور در میان مصرف‌کنندگان مواد در کشور شناخته‌شده است. ایمانی با اشاره به اینکه گل یک ماده اعتیادآور است، گفت: گل ماری جوانای تغییریافته است که از قسمت‌های مختلف گیاه شاهدانه به دست می‌آید، متاسفانه تبلیغات زیادی مبنی بر عدم اعتیادآور بودن این ماده مخدر انجام‌شده است. این فعال در حوزه سازمان‌های مردم‌نهاد بیان داشت: در تبلیغات، گل را ماده‌ای شادی‌آور اعلام کرده‌اند که در باور عمومی به اشتباه گل کم خطرتر از حشیش و ماری‌جوانا معرفی‌شده است. یکبار مصرف گل اعتیادآور است وی با اشاره به خطر زیاد این ماده، تصریح کرد: گل به قدری خطرناک است که فرد با یکبار مصرف معتاد می‌شود تا جایی که با عدم مصرف آن دچار اضطراب شدید، بی‌قراری، وحشت‌زدگی و تپش قلب شدید می‌شود. دبیر اجرایی کارزار رسانه‌ای گل و شیشه در استان خاطرنشان کرد: از سال ۲۰۱۳ مصرف ماری‌جوانا در بسیاری از ایالات آمریکا بنا به دلایل سیاسی و اجتماعی و نه پزشکی آزاد شد و همین موجب شد برخی جوانان در ایران تصور کنند که ماده گل ضرری ندارد و خیلی راحت می‌توانند آن را ترک کنند. ایمانی با اشاره به اعتیاد ذهن به گل و شیوه‌های مصرف آن، گفت: شیوه‌های مصرف این ماده اغلب به شکل تدخینی است اما متاسفانه اخیرا مصرف خوراکی رواج یافته که برخی آن را در کیک و شیرینی به کار می‌برند و در جشن‌ها استفاده می‌کنند که البته عوارض بیشتری به جا می‌گذارد. این تسهیل‌گر اجتماعی با اشاره به عوارض مصرف گل، اظهار داشت: اعتیاد و وابستگی، افزایش ضربان قلب، خشک شدن دهان و گلو، گیجی و عدم تمرکز، تکلم آهسته، پرخاشگری و خشم، افسردگی و انزوا، توهم و هذیان شامل توهم دیداری و شنیداری از جمله عوارض مصرف گل است. این روانشناس بیان داشت: خنده‌های بی‌مورد و قرمزی چشم از علامت مشخصه مصرف گل در نوجوانان می‌باشد و علائم رفتاری آن از جمله پرخاشگری و عصبانیت، افزایش اشتها، پایین آمدن حافظه و افت عملکرد شغلی و تحصیلی است. وی با اشاره به دلایل اصلی تشویق نوجوانان به مصرف گل، خاطرنشان کرد: نگرش و باور غلط و کسب لذت کاذب از جمله دلایل تشویق نوجوانان به مصرف گل می‌باشد که تبلیغات رسانه‌های مجازی یکی دیگر از دلایل گرایش به مصرف این ماده است. والدین علائم مصرف گل و شیشه را بشناسند ایمانی گفت: گروه همتای مصرف‌کننده و دوستان می‌تواند زمینه استفاده از این ماده را فراهم آورد، ۲۰ درصد جوانان و نوجوانان که زیر سن بیست سالگی گل یا حشیش مصرف می‌کنند به آن معتاد می‌شوند. این تسهیل‌گر اجتماعی خاطرنشان کرد: آمار مصرف این ماده در سن ۱۸ سال خطر اعتیاد به آن را ۴ تا ۷ برابر افزایش می‌دهد، از هر سه نفر که ماده گل را پنج بار یا بیشتر استفاده کردند، یک نفر از آنها به این ماده، معتاد باقی‌مانده است که میزان ماده سمی تی اچ سی در گل و حشیش موجود در کشور ایران بیش از ماری جوانای کشور آمریکا و اروپا است. وی عنوان داشت: والدین بهتر است اطلاعات خود را در خصوص شناخت مواد اعتیادآور به گل و شیشه بیشتر کنند، علائم مصرف گل و شیشه را بشناسند، بر رفتار فرزندان و رفت‌وآمد آنها نظارت کنند، در خانه با فرزندان خود در رابطه با این موضوع صحبت کنند و درخصوص تبلیغات فریبنده صحبت کنند و در صورت نیاز به مراکز مشاوره مراجعه و اطلاعات لازم را دریافت کنند. دبیر اجرایی کارزار رسانه‌ای گل و شیشه در استان با اشاره به خط ملی اعتیاد، گفت: خط ملی اعتیاد، راهنمایی و مشاوره تلفنی در زمینه پیشگیری و درمان اعتیاد از ساعت ۸ صبح تا ۸ شب به شماره ۰۹۶۲۸ فعال است. انتهای پیام / ۳۳۳۹ / م
به گزارش خبرگزاری فارس از تبریز، محمود شجاعی مربی تراکتور تبریز و دستیار مسعود شجاعی در خصوص اخراج از کنار زمین در بازی مقابل شهر خودرو به رادیو ایران اظهار داشت: متاسفانه دوستان داور خیلی کم‌لطفی می‌کنند. ۹۰ دقیقه بدون اینکه یک کلمه حرفی بزنم روی صحنه‌ای که داور در سه متری صحنه حضور داشت و ما روی نیمکت نیز آن صحنه را به راحتی مشاهده کردیم ولی آن صحنه را ندید که جای تعجب داشت. من نه اهانتی کردم و نه ناسزایی گفتم و تنها یک اعتراض ساده انجام دادم و گفتم چطور ما می‌بینیم از این فاصله و شما نمی‌بینید که در عین ناباوری به من کارت قرمز نشان داد و من را اخراج کرد. وی در خصوص اعتراضش به وقت‌های تلف‌شده این بازی نیز عنوان کرد: شما اگر فیلم را مشاهده کنید، متوجه خواهید شد که فقط وقت‌های تلف شده‌ای که دروازه‌بان حریف در نیمه اول ایجاد کرد را محاسبه کنید به جز مصدومیت سایر بازیکنان چیزی در حدود ۳ دقیقه بود که عادلانه می‌توانست حداقل ۴ دقیقه وقت تلف‌شده بگیرد. تنها یک دقیقه محاسبه کرد و من به داور گفتم فکر می‌کنم به‌خاطر سرما ۱ دقیقه زمان تلف‌شده گرفتی و می‌خواستید زودتر به رختکن بروید که در جواب گفتند ما بچه سرما هستیم و مشکلی نداریم. برادر بزرگتر سرمربی تراکتور در پاسخ به اینکه مسعود شجاعی بعد از اینکه هدایت تراکتور را بر عهده گرفت دیروز برای اولین بار به عنوان بازیکن به میدان رفت، در این مواقع مسوولیت فنی بر عهده چه کسی است و چه کسی تیم را هدایت می‌کند افزود: عباس چمنیان، نیکبخت و بنده به مسعود مشورت‌های لازم را می‌دهیم اما تصمیم نهایی را مسعود می‌گیر‌د. در زمان‌هایی که مسعود در زمین حضور دارد، تیم را مدیریت می‌کند و ما هم از بیرون به او کمک خواهیم کرد. محمود شجاعی در جواب اینکه اولین بحثی که پیرامون شما مطرح شد، این بود که محمود شجاعی با کدام رزومه به عنوان مربی تراکتور انتخاب‌شده است، پاسخ داد: سوال خیلی خوبی پرسیدید تا این مسئله شفاف‌سازی شود. در تمام رده‌های سنی پایه تا بزرگسالان صنعت نفت آبادان فوتبال بازی کردم. در همان زمان که در تیم بزرگسالان صنعت نفت آبادان بازی می‌کردم، سه دوره به اردوی تیم ملی فوتسال دعوت شدم و در تیم فوتبال نیروی زمینی دوران خدمت را سپری کردم. بعد از پایان فوتبالم تمام دوره‌های مربیگری را گذراندم و از تیم‌های پایه کار خود را آغاز کردم که در این مرحله خیلی به کار من کمک می‌کند. در تیم‌های نونهالان، نوجوانان، جوانان و امیدهای صنعت نفت سرمربی بودم و تمام کلاس‌های مربیگری از جمله کلاس C آسیا را در سال ۲۰۰۷ و دوره‌ی B آسیا را در سال ۲۰۰۹ و کلاس A آسیا را در خدمت مرتضی محصص و معینی با موفقیت در سال ۲۰۱۴ پشت سر گذاشتم و یک دوره ۱۴ روزه مربیگری را در برزیل گذراندم. تحصیلات بنده نیز کارشناسی ارشد روانشناسی ورزشی و کارشناسی تربیت بدنی هست. شجاعی در خصوص درخواست مالک باشگاه تراکتور از مسعود شجاعی برای قبول هدایت سرخپوشان تبریزی و مقاومت او از حضور به عنوان سرمربی روی نیمکت تراکتور ادامه داد: زنوزی به‌خاطر اعتماد بسیار زیادی که به مسعود شجاعی دارد، علاقه دارد مسعود سرمربی تیم باشد. به او این پیشنهاد را ارائه داده‌اند و چون مسعود سال‌ها تجربه بازی در اروپا، لالیگا، یونان و قطر را دارد، باعث شده به پیشنهادات با تفکرات بیشتری پاسخ دهد چون همچنان در نظر دارد فوتبال را ادامه دهد و به فکر مربیگری و حضور روی نیمکت نیست. برادر بزرگتر کاپیتان تیم تراکتور پیرامون اینکه مسعود شجاعی تا چه زمانی قرار است که به بازیگری ادامه دهد، گفت: ایشان عقیده دارد که سن یک عدد است و تا زمانی که توانایی و قدرت بدنی داشته باشی امکان حضور در میادین وجود دارد. سیدجلال حسینی با وجود اینکه سه سال از مسعود بزرگتر است و در پست دفاع نیز بازی می‌کند، می‌بینید که همچنان پر قدرت به بازی ادامه می‌دهد و مسعود نیز می‌تواند تا چند سال دیگر به بازی ادامه دهد. دستیار مسعود شجاعی در تراکتور در خصوص اینکه یکی از احتمالات می‌تواند این باشد که تا پایان فصل مسعود به صورت موقت بازی به بازی هدایت تراکتور را عهده‌دار باشد، متذکر شد: این بستگی به تصمیم باشگاه دارد. مسعود به باشگاه اعلام کرده با توجه به شرایطی که باشگاه داشته، این مسوولیت را قبول کرده تا در فرصت مناسب سرمربی تیم انتخاب شود. انتهای پیام / ۶۰۰۱۷ / س
به گزارش خبرنگار قضایی خبرگزاری فارس، آیت‌الله ابراهیم رئیسی رئیس قوه قضائیه صبح امروز در مراسم سالگرد ترور شهید سپهبد قاسم سلیمانی و ابومهدی المهندس و همراهان شهیدشان در دانشگاه تهران، با بیان اینکه مکتب شهید سلیمانی در امتداد مکتب امام خمینی و مکتب عاشورا باید ابعادش برای نسل حاضر و نسل آتی مشخص شود، گفت: اولین بعد مکتب شهید سلیمانی اخلاص بود. کسی که برای خدا مقاومت می‌کند و جهاد می‌کند. امام بزرگوار ما کتاب بسیار دارند و در جایگاه یک شخصیت متحول کننده یک جامعه، سنگ زیر بنای تفکر امام خمینی این جمله است که «عالم در محضر خداست اینکه انسان قبل، بعد و با هر چیز خدا را ببیند.» وی افزود: دومین شاخص مکتب سلیمانی بصیرت اوست. اینکه انسان چشم سر نداشته باشد خیلی آسان‌تر از آن است که چشم دل نداشته باشد؛ کسی که از چشم دل بهره‌مند است دوست و دشمن را می‌شناسد. کسی که بصیرت دارد هیچ وقت ذلیل و خار نمی‌شود و یکی از ویژگی‌های شخصیتی شهید سلیمانی بصیرت بود. رئیس قوه قضائیه با بیان اینکه کارنامه زندگی شهید سلیمانی نشانه یک انسان بصیر بود، خاطرنشان کرد: سومین شخصیت او ولایتی بودن او بود. برخی ولایت شعار هستند و برخی ولایت مدار. اگر در مسیر ولایت آنچه ولی گفت در تمام زندگی نصب العین قرار دادیم، ولایتمدار هستیم. وصیت‌نامه سردار سلیمانی ولایت نامه و درس‌آموز است. آیت‌الله رئیسی با اشاره به اینکه شاخص دیگر زندگی شهید سلیمانی حامی مظلومان بودن است، گفت: ترک باشد یا ایزدی، شیعه باشد یا سنی فرقی نمی‌کند. وی کسی بود که نگاهش به همه مظلومان و مستعضفین عالم بود چرا که انقلاب اسلامی حامی تمامی مظلومان عالم است. وی افزود: از ویژگی‌ها و شاخص‌ها‌ی مکتب سلیمانی مردمی بودن او بود؛ سردار در سپاه سرافراز و مقتدر بود اما وقتی در میان مردم سیل‌زده خوزستان است یا وقتی در کنار کودکان یتیم است چهره یک پدر مهربان را دارد؛ نگاه او به مردم از نوع نگاه تشریفاتی سیاسیون نیست و حقیقتا مردم را دوست داشت. او یک چهره انقلابی بود که هم انقلابی می‌اندیشید و هم انقلابی عمل می‌کرد؛ هیچ مانعی برای او مانع تلقی نمی‌شد و او خود و یاران خود را قادر می‌دانست که تمامی مانع‌ها را از سر راه بردارند. رئیس قوه قضائیه خاطرنشان کرد: ظرفیت شهید سلیمانی ظرفیتی است که در پرتو عبودیت خداوند متعال بینش عمیق به او داده‌شده بود. انسانی که ظرفیت داشته باشد در برابر گناه و وسوسه‌های شیطانی و استکبار جهانی و در برابر همه خناسان دنیا نه می‌گوید. ظرفیت داشتن امر مهمی است و شهید سلیمانی چهره‌ای با استقامت و مومن در مسیر خدا بود آیت‌الله رئیسی با بیان اینکه می‌خواستند داعش را در منطقه حاکم کرده و مقاومت را خلع سلاح کنند و اسلام آمریکایی را به جای اسلام ناب به مردم معرفی کنند و با فتنه و توطئه منطقه را به آتش بکشانند، گفت: داعش می‌خواست اسلام را وارونه معرفی کند اما نتوانست چرا که شهید سلیمانی و یاران سپاه قدس که ظرفیتی عظیمی را در منطقه ایجاد کرد اجازه این کار را نداد. این بیداری منطقه از خون مطهر شهدا است. شهدای مدافع حرم که در جای‌جای منطقه خونشان به زمین ریخته شده است. وی افزود: ممکن است دشمن دست نشاندگانی را در منطقه سر کار بگذارد ولی بیداری از بین رفتنی نیست. ممکن است در یک منطقه فتنه کنند ولی جهل زدایی از بین رفتنی نیست. شهید سلیمانی جمهوری اسلامی را حرم می‌داند و معتقد است اگر این حرم بماند حرم‌های دیگر آسیب نخواهد دید اما اگر حرم جمهوری اسلامی آسیب ببیند همه حرم‌ها آسیب خواهد دید پس او ۴۰ است که مدافع حریم حرمی است که به نام حسین بن علی و به نام اجرای دین و آموزه‌های دینی برپا شده است. رئیس قوه قضائیه تصریح کرد: ایدئولوژی مقاومت جریان سلطه و استکبار را به هم ریخته است. مقاومت و ایستادگی کاری کرده که دشمن دچار استیصال شده است. ترور حاج قاسم نشان از استیصال دشمن است نه نشانه دست برتر بودن او و مقاومت اتاق فکر کفر و الحاد را منهدم کرده است. آیت‌الله رئیسی با بیان اینکه حاج قاسم سلیمانی تولید قدرت در منطقه کرد و قدرتی که در منطقه ایجاد شد هرگز نباید به سردی بگراید، اپهار داشت: او به دنبال خلوتی بود که با امام رضا حرف بزند و از ایشان استمداد کمک بطلبد. یکی از ویژگی‌ها و رفتار سردار سلیمانی تضرع و دعا و سلوک الهی بود. وی افزود: خالقان داعش و القاعده با ترور قهرمان مبارزه با تروریسم در منطقه و جهان تصور می‌کردند که جریان مقاومت سست می‌شود اما این پیام را دریافت کرد که به هیچ عنوان نمی‌توانند خالقان داعش با ترور سرداران ما و شهید سلیمانی مقاومت را سرد کنند. امروز بیش از هر زمانی پافشاری در برابر دشمنان در مردم منطقه وجود دارد و روح سردار سلیمانی بیش از پیش روحیه مقاومت را در مردم منطقه به جوشش درآورده و بیدار کرده است. رئیس قوه قضائیه گفت: جلوه‌هایی از انتقام سخت پیدا شده است اما دشمن منتظر انتقام سخت باشد. انتقامی سخت را خواهند دید و آنچه تاکنون دیده‌اند جلوه‌ای از انتقام بوده است. امت اسلامی خودش زمان و مکان انتقام را تعیین خواهد کرد اما دشمن بداند که زندگی از این پس برای او سخت‌تر خواهد بود و کیفر عاملان این جنایت جلوه‌هایی از انتقام سخت خواهد بود. آیت‌الله رئیسی متذکر شد: اخراج آمریکا از منطقه انتقام خون حاج قاسم خواهد بود. مگر خداوند از خون اباعبدالله (ع) گذشته است که از خون سردار سلیمانی بگذرد. تصور نشود اگر کسی در کسوت رئیس‌جمهور آمریکا به عنوان قاتل حاضر شد در حاشیه امن قرار دارد. تمام کسانی که در این ترور نقش داشتند در هیچ جای این کره زمین امنیت نخواهند داشت. انتهای پیام /
خبرگزاری فارس همدان – سولماز عنایتی؛ چادر و چارقد را با جان و دل گره زدند و به راه افتادند، کلاس خالی‌تر از تهی بود و میز و نیمکت‌ها در تب و تاب حضورشان، دفتر ۱۰۰ برگ سیمی و مداد گلی را از کشوی میز مدرسه درآورده و نقش زدند، کلماتی که شاید برای اولین بار در دفترشان مصور می‌شد. با دنیای کودکانه اما با اندیشه‌های بزرگ از مرز حروف الفبا گذشتند و آنچه در خلوت ذهن کوچکشان پر و بال داده بودند را آهسته و با دقت به تصویر کشیدند، از «شین» شهید شروع کردند و ره یک ساله را یک‌شبه پیموده و به «نون» دشمن رسیدند. در مواجهه با دشمن سن و سالشان را نادیده گرفته و نوید ایستادگی دادند، خط به خط از مرد آسمانی نوشتند و یاد گرفتند بهترین‌ها خیلی زود به آسمان می‌پیوندند، قدردان ایران بی‌درد شدند و نگران بی‌خوابی‌های سردار. صداقت پیشه کرده و دست دوستی سردار دلها را با دستان کوچک فشردند، به حاج قاسم قول دادند برای ایرانی آباد و آزاد در مسیرش می‌ایستند و ریتم ضربان قلبشان را با نفس‌های از شماره افتاده‌اش تنظیم می‌کنند. پیام سقوط تاریخ صهیونیست را به جهانیان مخابره کرده و مقتدرانه وعده مشت آخر را دادند، با همان پنجه گره‌خورده از میدان و محور گفته و آماده نبرد شدند. دست آخر با اطمینان برای حاج قاسم نوشتند تاوان «اشک و آه» رهبر و تدوین طرح «نقشه» بدون نقش اسرائیل را به آنها بسپارد. ما هم پله‌های دبستان دخترانه را با همان در و دیوار رنگ‌آمیزی شده خرامان خرامان طی کردیم، قرارمان تهیه گزارش از خوانش بهترین دلنوشته و نامه به سردار بود، کلاس اولی‌ها خوش درخشیده و مهیا شده بودند. خودمان را آماده کرده بودیم چند ساعتی با آنها کلنجار برویم تا شاید یک سکانس از میان صدها سکانسی که پیش رو داشتیم، نهایی شود، با این فرض دوربین را علم کرده و خواهش کردیم اولین دانش‌آموز پشت میز و نیمکت چوبی غبار گرفته بنشیند و نوشته خود را بخواند. خوانش آغاز شد و فرضیات ما غلط از آب در آمد، نه از چند صد برداشت خبری بود و نه از یک کلیشه تکراری، باورکردنی نبود که این دانش‌آموزان اینقدر مسلط مقابل دوربین قرار بگیرند و از درد و دل خود با سردار دلها بگویند. گویی از چشمه جوشان کرامات شهید جرعه‌ای نوشیدند و زبانشان بی‌لکنت حال دلشان را بازگو کرد. اینکه بین آنها و خدایشان چه گذشت را نمی‌دانم، از قرار و مدار دانش‌آموزان با سردار هم خبر ندارم اما همچون راز مگویی بود که در مخیله‌ام نمی‌گنجید و با گذشت زمان لحظه به لحظه بیشتر به استحکام تار و پود این پیوند غبطه می‌خوردم. دانش‌آموزان دوره دبستان از سنگر و محور و میدان جانانه سخن می‌گفتند و با مشت گره‌خورده فریاد صلابت سر می‌دادند. آنها به حاج قاسم دوست همیشگی بچه‌ها، عشق می‌ورزیدند و با او کانال زده بودند، شاید بیانش برای آنها کمی سخت باشد یا شنیدنش برای ما، اما این حقیقت کودکان این روزهاست … کودکانی که در آستانه اولین سالگرد شهادت سردار سلیمانی پا به رکاب و چالاک ایستادند و نوید تداوم راهش را می‌دهند. کودکان امروز همان خط‌شکنان فردا هستند که صدای کودکانه و دست خط ابتدایی‌شان هم لرزه بر پیکر دشمن می‌اندازد. کاش دلنوشته‌های این سربازان آینده و ادامه‌دهنده را‌ه سلیمانی‌ها را جایی برای همیشه نگاه داریم، شاید روزی حرف‌های به ظاهر ساده اما با مسمای دانش‌آموزان «کلاس اول دبستان علمی» سرمشقی باشد برای دلدادگی، با هم قسمتی از این پیام‌ها و دکلمه‌ها را می‌خوانیم. دکلمه «فاطمه نوروزی» «سردار خونین‌بال، سنگر را به ما بسپار / آماده جنگیم، محور را به ما بسپار با رفتنت پشت علی خالی نخواهد شد / مالک خیالت تخت، حیدر را به ما بسپار هرچند شانه‌های او لرزید در سوگت / تاوان اشک و آه رهبر را به ما بسپار تاریخ صهیون در سراشیب سقوط افتاد / چیزی نمانده، مشت آخر را به ما بسپار احداث صحن «حاج قاسم» در بقیع نو / با وسعتی چندین برابر را به ما بسپار نقشه بدون نقش اسرائیل دلچسب است / تدوین این طرح مصور را به ما بسپار» پیام «زهرا رازینی» «سلام حاج قاسم، من شما را خیلی دوست دارم چون که شما هم بچه‌ها را خیلی دوست داشتید و با دشمنان می‌جنگیدین. دشمنان فکر می‌کنند شما را شهید کردند ولی در قلب ما زنده هستین پس ما راه شما را ادامه می‌دهیم.» دلنوشته «زهرا کاظمی» «به نام ایزد دانا دورود بر سردار دلها، مرد آسمانی. او مردی ایرانی، دیندار، باایمان، نیرومند و نترس بود. او بیدار بود تا ایران سرزمینی سرسبز و بی‌درد بماند. او سرباز امام زمان (عج) بود. با دشمنان در نبرد بود. او در برابر دشمنان ایستاد تا ما آسوده بمانیم. دشمنان با او دوست نبودند و او را آزار می‌دادند. دشمنان او را شهید کردند و او آسمانی شد. امروز سردار دوست‌داشتنی در بین ما نیست. ما نیز در این مسیر می‌ایستیم تا ایران آباد و آزاد بماند. ما تا ابد سردار را دوست خواهیم داشت و امید داریم در این سرزمین راه سردار ادامه داشته باشد. یاد سردار تا ابد زنده است.» پیام «فاطمه‌حسنا مظاهری» «ما بچه‌ها خیلی سردار سلیمانی را دوست داریم چون برای امنیت ما همیشه زحمت می‌کشید. همیشه تا ابد راهش را ادامه می‌دهیم.» نامه «ساره اظهری» «سردار دوست امام بود. او با ایمان، با اراده و نیرومند بود. او ما را دوست داشت. او رزمنده‌ای باهوش بود. مردم او را بسیار دوست داشتند. دشمن او را دوست نداشت. سردار آسمانی شد. ما تا ابد او را دوست داریم.» انتهای پیام / ۸۹۰۳۳ /
رضا همتی زاده رئیس پلیس‌راه استان ایلام دقایقی پیش در گفت‌وگو با خبرنگار خبرگزاری فارس اظهار داشت: با توجه به حجم ترافیک در جاده‌های استان به ویژه محور صالح‌آباد به سمت ایلام در مسیر برگشت از الان تا پایان طرح ترافیک به سمت ایلام یکطرفه شد. وی افزود: این طرح از دو راهی قدیم و جدید تا مهدی‌آباد از الان و از سمت صالح‌آباد به ایلام یکطرفه شد. رئیس پلیس‌راه ایلام تصریح کرد: جاده جایگزین جاده قدیم صالح آباد-ماربره خواهد بود و این طرح تا پایان روان شدن ترافیک ادامه خواهد داشت. وی ادامه داد: می‌طلبد رانندگان، احتیاط و رعایت مقررات راهنمایی و رانندگی را در دستور کار خود قرار دهند و با همکاران پلیس‌راه که در مسیرها مستقر هستند همکاری لازم را داشته باشند. انتهای پیام / ۹۷۰۸۱۳
سید مسعود جهان‌بین با اشاره به اینکه یکی از مسائل در پایش ترافیک هوشمند سازی و استفاده از دوربین‌های ثبت تخلف است گفت: هشت دوربین ثبت تخلف باید در معابر شهری دهدشت نصب شود. رییس پلیس راهور کهگیلویه با همکاری شهرداری این تعداد دوربین در خیابانها ومعابر پرترافیک شهری نصب خواهد شد. با نصب دوربین‌های تخلفات شهری علاوه بر فرهنگ‌سازی آیین راهنمایی و رانندگی تا حدود زیادی تخلفات رانندگی نیز کاهش خواهد یافت. روان‌سازی، شناسایی نقاط حادثه‌خیز و رفع آن، کاهش تخلفات و ایمن‌سازی معابر در راستای کاهش تصادفات را از مهم‌ترین برنامه‌های مدیریت ترافیک شهری اعلام کرد. انتهای پیام / ۸۲۰۱۶
به گزارش خبرگزاری فارس از قم، علیرضا زاکانی در دیدار با خانواده دکتر سید اسماعیل فاتحی از شهدای مدافع سلامت اظهار کرد: دکتر فاتحی یک عمر با عزت خدمت کرد و موجب شد که خداوند هم در کسوت شهادت اورا بپذیرد. وی با آرزوی علو درجات برای این شهید والا مقام بیان کرد: این عزیزان تا وقتی هستند قدر و منزلتشان نسبی شناخته می‌شود اما وقتی می‌روند خلأ حضور ایشان غم‌انگیز است. نماینده مردم قمدر مجلس شورای اسلامی تصریح کرد: از بزرگی، عظمت و خوبی این شهید عزیز مطالب بسیاری نقل‌شده است و دکتر فاتحی در بین پزشکان زبانزد بودند. وی گفت: امیدواریم روح این شهید والامقام با سیدالشهدا محشور شده و ان شالله توفیق پیدا کنیم راهشان را ادامه بدهیم. انتهای پیام / ۲۲۵۸
به گزارش خبرگزاری فارس، دیلی میل انگلیس در خبری مدعی شد که منچستر سیتی در حال آماده سازی برای به خدمت گرفتن هری کین ستاره گلزن تاتنهام است. بر این اساس سیتیزن‌ها پیشنهاد ۹۰ میلیون پوندی را برای این بازیکن آماده کرده است. گواردیولا به دنبال جایگیزین مناسب برای سرخیو آگوئرو است و در این میان یکی از گزینه‌های مهم او کاپیتان تاتنهام و تیم ملی انگلیس است. هری کین دو بار موفق شده عنوان برترین گلزن لیگ برتر انگلیس را بدست آورد و خود را به عنوان یکی از برترین مهاجمان جهان مطرح کرده است. با این حال این مهاجم انگلیسی زیر نظر ژوزه مورینیو جدا از بحث گلزنی، موفق شده در پاس گل هم نقشی تعیین‌کننده داشته باشد و در این فصل در ۱۵ بازی ۱۰ پاس گل ساخته است. انتهای پیام /
به گزارش خبرگزاری فارس از بندرعباس، مهدی خسروی سردبیر فارس هرمزگان در یادداشتی به بیان ابعاد شخصیتی مکتب حاج قاسم و تداوم راه حضرت روح‌الله «امام خمینی» (ره) پرداخته است. درست از نیمه‌شب ۱۳ دی‌ماه ۹۸ که خبر شهادت فرزند دردانه انقلاب اسلامی و همه ملت ایران، حاج قاسم سلیمانی در فضای رسانه‌ای کشور پیچید، غم فراق او که حالا یک ساله شده است، ذره‌ای تسکین نیافته و این فقدان را که یک سویش سعادت حاج قاسم است و یک سوی لب‌های به دهان گرفته ما، تسلایی نیست جز پیوستن به راه آن شهید که مجاهدی نستوه بود برای زدون نگرانی‌ها از دل مردم ایران. حالا راه بیش از هر زمان دیگری روشن شده و مکتب سلیمانی در مسیر آرمان‌های انقلاب و راهی که حضرت روح‌الله بنای آن را نهاد جان و جلوه‌ای تازه یافته است. این راه را همه آزادگان عالم که از شنیدن خبر شهادت این سردار مقاومت به غم نشستند، ادامه خواهند داد. مکتب سلیمانی میلیون‌ها ره‌یافته عاشق دارد. همان مردان و زنان قدردانی که چشم از پیکر پاکش از بغداد تا کربلا و تهران تا مشهد و کرمان بر نداشتند و او را چون برادر و فرزند خویش به دست خاک سپردند. همانانی که اگر چه به تشییع پیکر او نرسیدند اما در جای‌جای ایران و جهان به وسعت دریای بیکران عشق و آزادگی بر نام حاج قاسم گریستند و بر چهره پرنور و آسمانی‌اش که تلالو یافته از حقانیت مسیر سرخ حسینی است لقب بنده خاص خدا بخشیدند و همچنان نیز عزادار این فرزند کبیر خویشند که دشمن از سر عجز و حقارتش یارای ایستادگی در برابر او را نداشت و در حالی که او مأموریتی دیپلماتیک یافته بود تا در خاک عراق حضور یابد، موشک و آتش نثارش داشتند. او بر طریقت حسین (ع) بود و به گفته خویش، ۳۰ سال با تمام رقبای عشق درافتاده بود، زخم‌ها برداشته بود و واسطه‌ها فرستاده بود تا آنکه مرگ خونین خویش را پیش از احساسش، با تمام وجود دیده بود. او خود گفته بود که‌ای مرگ خونین من عزیز من زیبای من کجایی - مشتاق دیدارتم او همان یار همنفسی است که مقدار او را جز یاران همنفس او که همانا دلبستگان به راه مقاومت‌اند، ندانند. گوارایت باد، بوسه انفجار لحظه رسیدن. گوارایت باد جان دادن در راه عشق و گوارایت باد «اللهم إنا لا نعلم منه إلا خیرا» ی رهبرمان و میلیون‌ها عاشقی که به افتخار قامت بر زمین افتاده‌ات، ایستاده فریادت زدند. راهت و مکتبت هرگز خالی از مردان و زنان خدا نخواهد بود. انتهای پیام / ۸۸۰۵۵
به گزارش خبرگزاری فارس از کرمان، خادمان گلزار شهدا قبل از شهادت حاج‌قاسم حدود پنج سال ویژه‌برنامه‌هایی را به صورت هفتگی در گلزار شهدا داشتند، اما بعد از شهادت حاج‌قاسم این برنامه‌ها روزانه شد و از همان روز ۱۳ دی‌ماه و خبر عروج آسمانی سردار دل‌ها در کنار مزار شهید یوسف‌الهی و گلزار شهدای کرمان غوغایی به‌پا شد و ویژه برنامه‌های خادمان از همان روز آغاز شد و تا روز تدفین حاج‌قاسم شبانه‌روز حضور داشتند و بسیار هم سخت گذشت. طیار، مسئول مرکز فرهنگی گلزار شهدای کرمان در گفت‌وگو با خبرنگار فارس با بیان اینکه پاداش حاج‌قاسم شهادتی بود که نصیب هیچ‌کس نشد، اظهار کرد: خادمین گلزار شهدا همه افتخاری هستند و شبانه‌روز اینجا بودند و بعد از روز تدفین برنامه‌ریزی آغاز شد و گروه گروه و کاروان کاروان از کشورها و استان‌های مختلف کشور برای زیارت مزار شهید سلیمانی به گلزار شهدای می‌آمدند اما در اسفند ماه با صدای کرونا جمعیت کم شد اما حاج‌قاسم بدون میهمان نبود طی یک‌سال گذشته و اینجا قبله دل‌ها شده است. وی در بیان چند خاطره از یک سال میزبانی میهمانان حاج‌قاسم در گلزار شهدای کرمان عنوان کرد: روزی خانمی بر مزار سردار نشسته بود، جلو رفتم و سلام گفتم، برگشت و با تعجب نگاهم کرد که متوجه شدم ایرانی نیست، دست و پا شکسته به زبان عربی پرسیدم که اهل کدام کشور هستین؟ جواب داد لبنان … از وی خواستم که حاج قاسم را در یک جمله تعریف کند، او با جمله‌ای که گفت، تعجب مرا برانگیخت او سردار سلیمانی را «روح مقاومت» نامید، یعنی مقاومت با آن عظمتش یک روح می‌خواهد و آن سردار دل‌ها است. یا یک زائر عراقی را مثال بزنم که سردار سلیمانی را «عباس‌العراق» نامید … وی با پرداختن به اینکه از کشورهای گوناگونی از جمله آرژانتین، آذربایجان، عراق و شهرهای مختلف ایران زائر داریم، گفت: طی چند روز گذشته و با گذشت حدود یکسال از شهادت شهید سلیمانی، گروهی از فاطمیون بر سر مزار سردار آمدند، یکی از آن‌ها آنچنان گریه می‌کرد که گویی برادر از دست داده است. وی ادامه داد: خانمی آمده بود برای زیارت مزار حاج قاسم و درد دل، می‌گفت: من سه دختر دارم و برای یکی از دخترانم خواستگار آمده، اما جهیزیه ندارم، من گفتم ما سفره عقد برگزار می‌کنیم اما جهیزیه نه، ولی شماره‌ای را به او دادم و بنا به اشتباه سهوی که رخ داد این شماره را اشتباه داده بودم، شماره دیگری داشتم برای پیگیری دادم اما شب همان شماره زنگ زد به من و گفت من از کرج هستم ساعتی پیش خانمی به من زنگ‌زده و گفته مشکلی دارم و ما می‌خواهیم با کمک تعدادی، جهیزیه دخترش را تأمین کنیم. طیار خاطرنشان کرد: طی این یکسال خیلی‌ها به نیت حاجت‌ها پیش حاج‌قاسم آمدند و دست پر برگشتند. انتهای پیام / ۳۳۸۸ / ق
به گزارش گروه بین‌الملل خبرگزاری فارس، مرکز رسانه‌ای «الاعلام الحربی المرکزی»، امروز (جمعه)، به نقل از معارضان سوریه گزارش داد که در نزدیکی یک پایگاه روسیه در استان الرقه (شمال سوریه) انفجاری به وقوع پیوسته است. طبق این گزارش، صبح امروز، یک خودروی بمب‌گذاری‌شده در ورودی پایگاه روسیه در منطقه «تل السمن» در شمال استان الرقه منفجر شده است و خودروهای امدادی بلافاصله وارد پایگاه مذکور شده‌اند. وبگاه خبری «عنب بلندی» -نزدیک به معارضان سوریه_ نیز به نقل از یک منبع محلی در این خصوص گزارش داد که گروه تروریستی «حراس الدین» مسئولیت این انفجار را بر عهده گرفته است. به نوشته عنب بلدی، تا به این لحظه، اخباری از تلفات جانی یا خسارات مادی احتمالی این انفجار گزارش نشده است. این گزارش در حالی است که مسکو و منابع خبری روسی هنوز این گزارش را تأیید یا رد نکرده‌اند. انتهای پیام / م
به گزارش خبرگزاری فارس از قم، در آستانه سالروز شهادت حاج قاسم سلیمانی، بهرام سرمست استاندار قم، با حضور در منزل شهید شهروز مظفری نیا از اعضای تیم حفاظت سردار سلیمانی، با همسر و فرزندان این شهید والامقام دیدار و گفت و گو کرد. شهید شهروز مظفری‌نیا یکی از همراهان شهید سپهبد قاسم سلیمانی بود که در حمله تروریستی آمریکا در عراق به خیل شهیدان پیوست. پیکر پاک شهید مظفری نیا نیر در قبه‌الشهدای حرم مطهر بانوی کرامت در صحن امام رضا علیه‌السلام به خاک سپرده شده است. انتهای پیام / ۲۲۵۸
افشین ابراهیمی مسوول روابط عمومی هواشناسی استان آذربایجان‌شرقی امروز در گفت‌وگو با خبرنگار فارس در تبریز اظهار داشت: تداوم پایداری و تشدید آلودگی هوا از جمعه ۱۲ دی‌ماه تا روز دوشنبه ۱۵ دی‌ماه در کلان‌شهر تبریز باعث افزایش غلظت آلاینده‌های جوی به شرایط ناسالم بودن برای گروه. های سنی و کاهش دید و کیفیت هوا خواهد شد. مسوول روابط عمومی هواشناسی استان تاکید کرد، توصیه می‌شود تمام گروه‌ها از ترددهای غیرضروری و فعالیت فیزیکی و ورزش در فضای باز اجتناب شود. انتهای پیام / ۶۰۰۰۲ / س
به گزارش خبرنگار دفاتر منطقه‌ای خبرگزاری فارس، «شوکت میر ضیایف» رئیس‌جمهور ازبکستان با «قربانقلی بردی محمداف» همتای ترکمن خود تلفنی گفت‌وگو کرد. در این مکالمه تلفنی رهبران دو کشور با استقبال گرم از یکدیگر، سال نو را به یکدیگر تبریک گفته از صمیم قلب برای مردم دو کشور صلح، سعادت، خوشبختی، موفقیت و آرامش آرزو کردند. رؤسای جمهور در نهایت رضایت خود را از همکاری بین دو کشور اظهار و اعلام کردند: علیرغم پیامدهای بحران جهانی ناشی از بیماری همه‌گیر ویروس کرونا، در سال گذشته ما نتایج قابل توجهی در تقویت همکاریهای استراتژیک بین دو کشور داشتیم که مبتنی بر روابط قوی دوستی چند صد ساله، اصول همسایگی خوب، احترام و اعتماد متقابل و تاریخ مشترک و ارزشهای فرهنگی و معنوی است. سران دو کشور برنامه‌های مشترک برای گسترش همکاری‌های چند جانبه در سال ۲۰۲۱ و اجرای برنامه‌های تدوین‌شده در چارچوب ساختارهای بین‌المللی، در درجه اول سازمان ملل را بررسی کردند. رهبران توافق کردند که همکاری‌های دو کشور در زمینه تجارت، صنعت، کشاورزی و حمل و نقل گسترش یابد و برنامه‌های مهمی در زمینه فعالیت‌های تجاری و فرهنگی را در سال آینده برگزار کنند. آنها همچنین در مورد آماده سازی نشست مشورتی بعدی سران کشورهای آسیای مرکزی در سال آینده بحث کردند. انتهای پیام / ح
به گزارش گروه بین‌الملل خبرگزاری فارس، «مهدی تقی» عضو کمیسیون امنیت و دفاع در پارلمان عراق تأکید کرد که نیروهای خارجی باید از این کشور اخراج شوند. تقی به پایگاه خبری المعلومه گفت که اخراج نیروهای خارجی از عراق، «یک تصمیم ملی-میهنی است، نه صرفا یک تصمیم سیاسی». وی با بیان اینکه تصویب این تصمیم توسط پارلمان، واضح است، خاطر نشان کرد، این مصوبه پارلمان برای جلوگیری از ایجاد تنشهایی صورت گرفت که عاقبت خوشی ندارد. این نماینده عراقی افزود، همه نیروهای خارجی حاضر در عراق باید از این کشور خارج شوند؛ «زیرا این بدان معناست که [این نیروها] به حاکمیت عراق احترام می‌گذارند. در غیر این صورت، قصد آنان، مشخص است». تقی تصریح کرد: «عراق نیروهای امنیتی شامل الحشد الشعبی، ارتش، پلیس، مبارزه با تروریسم دارد … این نیروها قادر به حمایت از امنیت و ثبات آن هستند». وی خاطر نشان کرد، حضور نیروهای خارجی، هیچ سودی برای امنیت عراق ندارد، بلکه باعث تزلزل اوضاع می‌شود؛ لذا باید این نیروها اخراج شوند و جای هیچ مجادله‌ای وجود ندارد. این نماینده عراقی در پایان خاطر نشان کرد، مصوبه اخراج نیروهای خارجی، از حمایت میلیونی مردم عراق برخوردار است. موضوع اخراج نیروهای آمریکا از عراق بعد از آن جدی و تبدیل به خواسته پارلمان این کشور و یک قانون مصوب شد که ارتش تروریستی آمریکا در اقدامی جنایتکارانه، شهید سپهبد قاسم سلیمانی، فرمانده نیروی قدس سپاه پاسداران انقلاب اسلامی را به همراه «ابومهدی المهندس»، معاون رئیس سازمان الحشد الشعبی و نیروهای مرتبط به این سازمان در تاریخ ۱۳ دی‌ماه گذشته به شهادت رساند. انتهای پیام / م
به گزارش خبرگزاری فارس از زابل، محمدجواد آذری جهرمی وزیر ارتباطات و فناوری اطلاعات به همراه احمدعلی موهبتی استاندار سیستان و بلوچستان صبح امروز با هدف بررسی وصعیت ارتباطی و مخابراتی شمال استان، عازم منطقه سیستان شد. جهرمی در ادامه سفر خود با حضور در روستای نورمحمد دشتی شهرستان نیمروز با مردم و جوانان این روستا گفتگو کردو وضعیت ارتباطی در این روستا و روستاهای اطراف را مورد ارزیابی قرار داد. وزیر ارتباطات و فناوری اطلاعات همچنین از زیرساخت‌های مخابراتی روستای بزی شهرستان نیمروز نیز بازدید کرد. انتهای پیام / ۳۱۳۹
به گزارش خبرگزاری فارس از بهبهان، حسین مرشد بهبهانی رییس جمعیت هلال‌احمر این شهرستان از عملیات جستجو و نجات برای یافتن دختر بچه‌ی هفت ساله مفقود شده در منطقه تفریحی پلاژ مارون خبر داد و اظهار کرد: حوالی شب گذشته گزارش مفقود شدن دختر بچه‌ای هفت ساله و ناشنوا که با خانواده خود برای تفریح به محوطه پلاژ مارون رفته بود، به کشیک جمعیت هلال‌احمر بهبهان اعلام شد. وی ادامه داد: نجاتگران امداد و نجات کوهستان جمعیت هلال‌احمر شهرستان بهبهان در قالب دو تیم امدادی به محل اعزام و پس از ارزیابی منطقه و دریافت اطلاعات مورد نیاز به همراه پرسنل حراست پلاژ مارون، سریعا عملیات جستجو را آغاز کردند. رییس جمعیت هلال‌احمر بهبهان با بیان اینکه خوشبختانه تاریکی هوا و شرایط خاص فرد گمشده نتوانست سد راه تیم‌های جستجو و نجات شوند، تصریح کرد: در نهای این کودک در مدت زمان کمی پیدا و به آغوش پر مهر خانواده بازگردانده شد. مرشد بهبهانی در پایان از خانواده‌هایی که افراد دارای معلولیت داشته و برای تفریح به طبیعت می‌روند درخواست کرد در اماکن تفریحی بویژه نقاط کوهستانی، بیشتر به مراقبت و حفاظت از این افراد بپردازند و در هنگام بروز حوادث زمان را از دست نداده و سریعا با شماره ۱۱۲ جمعیت هلال‌احمر تماس گرفته و حادثه را اطلاع دهند. انتهای پیام / ۷۲۰۱۳
پریسا علیلو در گفت‌وگو با خبرنگار فارس در ارومیه اظهار داشت: در راستای کمک به توانمندسازی زندانیان زن آزاد شده و خانواده‌های زندانیانی که سرپرست آنها در زندان به سر می‌برد تفاهمنامه همکاری مابین اداره کل زنان و امور خانواده استانداری و اداره کل زندانها اقدامات تامینی و تربیتی آذربایجان غربی امضا شد. وی هدف از انعقاد این تفاهم‌نامه را حل مشکلات زندانیان زن در حین حبس و پس از آن عنوان کرد و افزود: سعی داریم با ایجاد مرکزی، موجبات اشتغال زنان زندانی و خانواده‌های آسیب‌دیده را فراهم کنیم. مدیرکل امور زنان و خانواده استانداری آذربایجان غربی ادامه داد: با حمایت از فعالیت‌های کارآفرینی بانوان خصوصا در عرصه مشاغل خانگی، بازاریابی و عرضه محصولات و صنایع تولیدی بانوان زندانی در اندرزگاه نسوان زندان مرکزی ارومیه، شناسایی بانوان توانمند زندانی دارای مهارت و تخصص همچنین مهارت‌آموزی و حرفه‌آموزی و تولید محصولات با کیفیت و ایجاد درآمد برای این قشر از جامعه حمایت کنیم. علیلو گفت: زندان محل اصلاح و تربیت است ولی فضایی که زندانی در آن تحمل حبس می‌کند اگر مناسب باشد و کارهای فرهنگی، اصلاح و تربیتی به خوبی انجام شود برای جلوگیری از آسیب‌های روحی و روانی و بازگشت سعادتمندانه بسیار اثر بخش خواهد بود. وی خاطرنشان کرد: امیدواریم با راه‌اندازی مرکزی که برای اشتغال، آموزش و توانمندسازی اقتصادی و اجتماعی زندانیان زن آزاد شده و خانواده زندانیان انجام خواهد شد، از آسیب‌های اجتماعی جلوگیری شود و این مهم‌ترین موضوع از مفاد این تفاهم‌نامه است. انتهای پیام /
به گزارش خبرگزاری فارس از بندرعباس، فواد حمزوی در محل دفتر فرماندهی پلیس‌راه استان حضور یافتند و از پرسنل وظیفه‌شناس این فرماندهی تقدیر و تجلیل بعمل آوردند. حمزوی در این نشست که فرمانده پلیس‌راه استان، جانشین وی و مسوول عقیدتی سیاسی فرماندهی انتظامی استان حضور داشتند، افزود: در این برهه از زمان که مردم به دلایل مختلف اقتصادی، بیماری، استرس و … فشار روحی سنگینی را تحمل می‌کنند، اظهار کرد: رخ دادن و مشاهده چنین وقایع تحسین برانگیزی بی‌شک سبب بالا رفتن روحیه امید و اعتماد بیشتر مردم به پلیس خدمتگزار خواهد شد. مدیر عامل شرکت گاز استان هرمزگان افزود: انتشار این فیلم در واقع یکی از هزاران خدماتی است که نیروی‌های ارزشمند انتظامی و پلیس‌راه در راستای مسئولیت اجتماعی خود انجام می‌دهند و امید است مردم با مشاهده این خدمات همچنان پلیس را پناهگاهی امن و مطمئن برای خود در جامعه بدانند و به همراهی و همکاری با پلیس جهت داشتن امنیت بهتر و بیش‌تر، چون گذشته در صحنه باشند و به این نیروهای ارزشی یاری رسانند. سه روز پیش، فیلم کوتاهی از خاک پاشی پلیس راهنمایی و رانندگی هرمزگان بر روی جاده بندرعباس-میناب به دلیل ریخته شدن گازوییل توسط کامیون عبوری از این جاده و جهت جلوگیری تصادف در فضای مجازی منتشر شد که موجب واکنش‌های کابران مجازی جهت تحسین این کار خداپسندانه پلیس شد. انتهای پیام / ۸۸۰۵۵
زهره الهیان نماینده مردم تهران در مجلس شورای اسلامی در گفت‌وگو با خبرنگار پارلمانی خبرگزاری فارس با اشاره به اعلام وصول شدن طرح ترویج مکتب شهید سلیمانی و مجازات عاملان و عاملان ترور ایشان و طرح اقدام متقابل در برابر ترور شهید سلیمانی در مجلس، اظهار داشت: از آنجایی که سردار شهید سپهبد قاسم سلیمانی مبدع نوعی سبک زندگی اندیشه انقلابی و منش مقاومت هستند بنابراین باید این اندیشه و سبک زندگی و منش ایشان را به نسل جوان جامعه شناساند و برای آیندگان ثبت شود. عضو کمیسیون امنیت ملی و سیاست خارجی مجلس تاکید کرد: در طرحی که در سامانه معاونت قوانین مجلس شورای اسلامی بارگذاری شده است مکلف کرده‌ایم تا کمیته‌ای با حضور دستگاه‌های ذیربط تشکیل شود تا اندیشه، تفکرات، سبک فرماندهی نظامی و زندگینامه سردار شهید سپهبد قاسم سلیمانی مستندسازی شود تا انشاالله برای آیندگان ماندگار باشد. الهیان خاطرنشان کرد: در این طرح پیشنهاد شده است تا کمیته برای تقویت ارتباط بیشتر با کشورهای جبهه مقاومت و ملت‌های مسلمانی که طرفدار تفکر سردار شهید سلیمانی هستند، تشکیل شود تا بتوانیم تعاملات اقتصادی، فرهنگی، اجتماعی و علمی را با این کشورها در اولویت قرار دهیم. وی با اشاره به تشکیل کمیته‌ای در قوه قضائیه برای پیگیری‌های حقوقی و قضایی ترور سردار سپهبد شهید سلیمانی، گفت: ما در این طرح این اقدام را تبدیل به قانون خواهیم کرد تا پیگیری‌های کامل و نهایی ترور سردار سلیمانی و مجازات عاملان و آمران این جنایت به قوت دنبال شود. رئیس کمیته حقوق بشر مجلس تصریح کرد: در طرح ترویج مکتب شهید سلیمانی و مجازات عاملان و آمران ترور ایشان از دستگاه‌های ذیربط خواسته‌ایم تا نسبت به اخراج نیروهای آمریکایی از منطقه که مطالبه مقام معظم رهبری نیز هست و همچنین مجازات عاملان و آمران ترور ایشان اهتمام جدی‌تری داشته باشند. الهیان با بیان اینکه جلسات متعددی در کمیته حقوق بشر مجلس درباره پیگیری ترور شهید سلیمانی تشکیل‌شده است، گفت: کمیته حقوق بشر مجلس در جلسات نخست خود بعد از شروع مجلس یازدهم پیگیری‌های حقوقی و قضایی پرونده ترور سردار سلیمانی از دستگاه‌های مربوطه مطالبه کرده است و آخرین جلسه نیز در این مورد، هفته جاری بوده که با حضور وزارت خارجه، قوه قضاییه و ستاد کل نیروهای مسلح صورت گرفت که این نتیجه آماده سازی و ارائه این دو طرح است. وی به جلسه خود با محمدباقر قالیباف رئیس مجلس شورای اسلامی اشاره و تصریح کرد: در این جلسه به رئیس مجلس شورای اسلامی پیشنهاد دادم تا مسئولان دستگاه‌های مرتبط گزارش‌های حقوقی و قضایی خود را برای پیگیری‌های ترور سردار شهید قاسم سلیمانی در صحن علنی مجلس به افکار عمومی گزارش دهند. انتهای پیام /
به گزارش خبرگزاری فارس از قم، نمایش «مثل سوسوی فانوس آویخته» داستان رزمنده‌ای است که پس از پایان جنگ حاضر به استفاده از امکانات و امتیازاتی که بنیاد جانبازان در اختیار آنها می‌گذارد، نیست. به همین خاطر از طرف خانواده، دوستان و اطرافیان تحت فشار قرار گرفته می‌گیرد. در این اجرا که در پلاتو سوره حوزه هنری قم اجرا شد، محمدحسن یزدی‌نژاد رئیس سازمان بسیج هنرمندان قم، محمد طالب‌نیا مسئول امور انجمن‌های بسیج هنرمندان، مسئولان ادبیات و تاریخ شفاهی بنیاد حفظ و نشر آثار و ارزش‌های دفاع مقدس قم و جمعی از محققان و نویسندگان ادبیات پایداری شهر قم حضور داشتند. نمایش «مثل سوسوی فانوس آویخته» نوشته محمدرضا کوهستانی است که به کارگردانی سید مصطفی مقیمی به روی صحنه می‌رود. انتهای پیام / ۲۲۵۸
به گزارش خبرگزاری فارس از شیراز، این روستا که واقع در شهرستان خرم‌بید است، دارای ۴۶ شهید و بیش از ۵۰ جانباز است که از این تعداد ۳۳ شهید از خاندان اکبری هستند. برادران محمدشفیع خرداد ۶۰، هدایت اله فروردین ۶۲، نورالدین اسفند ۶۳ و حاج عین‌اله در دی ۶۵ به شهادت رسیدند. در روستای شهیدآباد، یک خانواده چهار شهید و یک خانواده سه شهید و پنج خانواده دو شهید زندگی می‌کنند. عین اله اکبری با شروع جنگ و تشکیل سپاه پاسداران خود را به عضویت در سپاه و با پوشیدن لباس مقدس در جبهه، مقابل دشمن حاضر شد که در آن زمان هر سه برادرش شهید شده بودند. خوشا آنان که جانان می‌شناسند طریق عشق ایمان می‌شناسند بسی گفتیم و گفتند از شهیدان شهیدان را شهیدان می‌شناسند قسمتی از وصیت‌نامه شهید عین اله اکبری به این مضمون است: خدایا قلم در دست گرفتم تا به عنوان وصیت‌نامه چند کلمه‌ای بعد از خودم باقی بماند خدایا تو کمکم کن. به خاطر خدا برخیزید و بنیاد شرک را براندازید. من از پدر و مادر، خواهر و برادران می‌خواهم که هر کجا هستند از اسلام، روحانیت و امام دفاع کنند. گول دو روز دنیا و شیطان را نخورید این وقت‌های ارزشمند که با ریخته شدن خون شهیدان به دست آمده را از دست ندهید. اما مهدی تنها برادر باقیمانده‌ام به تو وصیت می‌کنم به درس خواندن ادامه بده تا بتوانی جای تک‌تک برادرانت را بگیری و مایه دلخوشی پدر و مادر باشی و تو‌ای ستم‌کش دوران، همسرم می‌دانم که همسر خوبی برای شما نبودم چون که وظیفه همسری خود را خوب انجام ندادم و من را عفو کن. دلم می‌خواهد فرزندانم را طوری تربیت کنی که شایستگی خدمت جمهوری اسلامی را داشته باشند. مادر شهیدان اکبری به بازگو کردن خاطره‌ای از هدایت اله پرداخت و گفت: او دوره راهنمایی و دبیرستان خود را در سعادت‌شهر به پایان رساند، هر روز قرآن می‌خواند به طوری که یک روز خانم همسایه به من گفت صبح وقتی صدای قرآن خواندن هدایت اله بلند می‌شود، از تمام کارها دست کشیده و گوش فرا می‌دهم. وی ادامه داد: از همان دوره تحصیل، همیشه با وضو بود و نماز شبش ترک نمی‌شد، وقتی نگاهش می‌کردم که چگونه در سجاده اشک می‌ریزد و با خدای خود درددل می‌کند، احساس حقارت می‌کردم. این مادر شهید بیان کرد: آن زمان در روستا ۱۲ نفر شهید شده بودند و پسرم همیشه می‌گفت سزاوار نیست در روستا بدون وضو باشیم چون این شهدا قداستی به روستای شهیدآباد داده‌اند. وی اظهار داشت: هدایت اله همیشه تمیز، مرتب و با اخلاق خوش در میان مردم بود، در بند تجملات نبود و هیچ وقت لباس نو برای جبهه نگرفت و از لباس‌های کهنه رزمندگان استفاده می‌کرد. مادر شهیدان اکبری ادامه داد: برادرش نورالدین کوچکترین برادر بود و زمانی که تصمیم داشت به جبهه برود، خانواده که هیچ حتی معلمانش هم نتوانستند مانع رفتن او شوند. وی خاطرنشان کرد: نورالدین در جبهه ابتدا زخمی شد بعد شیمیایی و از ناحیه چشم آسیب دید، در حالی که دست راستش زخمی و بدون قابلیت حرکت بود اما باز هم از جبهه دست برنمی‌داشت. سفر حج، جواز ورود به جبهه شد سیدجلال میرعظیمی، همکار عین اله اکبری نیز به بیان شخصیت و اخلاق شهید پرداخت و گفت: عین اله، فردی متواضع، شوخ‌طبع و دوست‌داشتنی بود که همواره در سلام کردن پیشی می‌گرفت و در مسائل دینی تعصب داشت. وی بیان کرد: این شهید عزیز تکیه کلامی داشت که همیشه سر زبانش بود: رفیق نصف جانم برایت فدا شود. میرعظیمی با اشاره به سجایای اخلاقی شهید عین اله و سخاوتمندی و بزرگ‌منشی او، بیان کرد: به دلیل این‌که سه برادرش به شهادت رسیده بودند، اجازه رفتن به جبهه نداشت تا بتواند راه سه برادرش و سیدالشهدا را ادامه دهد بنابراین همواره حسرت حضور در جبهه را داشت. وی افزود: پس از مدتی از طرف بنیاد شهید به پدر و مادرش پیشنهاد سفر حج داده شد اما پدر و مادر گفتند که این حق تنها فرزندمان است و عین اله هم در جواب گفت به شرطی راهی خانه خدا می‌شوم که به جبهه برگردم که همین امر اتفاق افتاد و پس از حج، به آرزوی خود رسید. رسول اکبری نیز به بیان خاطره‌ای از شهید محمدشفیع اکبری پرداخت و گفت: او در اصفهان درس طلبگی می‌خواند با شروع جنگ ایران و عراق به سمت خوزستان رفت و در دارخوین رحل اقامت کرد که شبانه‌روز با تمام سختی‌ها، استقامت ورزید و مشغول خدمت بود. وی اظهار داشت: در آن زمان توانست با هم‌رزمانش، سه کیلومتر کانال حفر کند و خود را به عراقی‌ها برساند که در عملیاتی که انجام دادند اولین پیروزی را برای ایران رقم زدند و در همین عملیات نیز به شهادت رسید. قسمتی از وصیت‌نامه محمدشفیع به این شرح است: شما باید راهی بروید که پیغمبران و امامان پیمودند و در حال حاضر رهبر عالیقدر، امام خمینی این راه را می‌پیماید. اینقدر قلب امام را نلرزانید و به فرمان امام باشید، قدر این امام که سالها رنج‌کشیده و امید همه مستضعفان جهان به اوست را بدانید. آنقدر باید خون در راه اسلام داد و هزاران پیر و جوان خونشان در راه اسلام ریخته شود تا ریشه درخت اسلام آبیاری شود. در گذشته اسلام و قرآن را از ما گرفتند و فقط به مادیات مشغولمان کردند. خدایا من فقط در راه تو می‌جنگم نه برای زمین‌گشایی نه برای قهرمان شدن، فقط هدفم هدف الله است. شهید کسی است که در خط مقدم جبهه به شهادت برسد، غسل و کفن برای او واجب نیست. او روح بزرگ و هدفی مقدس دارد اگر شور یک عارف عاشق پروردگار را با منطق یک نفر مصلح ترکیب کنند، منطق شهید به دست می‌آید منطق سوختن و روشن کردن. انتهای پیام / س
به گزارش خبرگزاری فارس از اصفهان به نقل از پایگاه خبری پلیس، محمدرضا محمدی اظهار داشت: ساعت ۶ بعد از ظهر روزهای چهارشنبه و پنجشنبه با وجود اعلام تعطیلی اداره‌های شهر اصفهان به علت آلودگی هوا باز شاهد ترافیک سنگین در اکثر خیابان‌ها و معابر شهری و بزرگراهی کلان‌شهر اصفهان بودیم. وی افزود: ترددهای غیرضروری و بی‌مورد حتی اگر اداره‌های این کلان‌شهر تعطیل شوند تأثیر مستقیم در افزایش آلودگی هوا دارند و نمی‌توان به سادگی این مشکل را برطرف کرد. رئیس پلیس راهور اصفهان ادامه داد: امید است شهروندان عزیز آلودگی هوا را جدی بگیرند و حتی‌الامکان از ترددهای غیرضروری خودداری کنند. انتهای پیام / ۶۳۰۶۴ / م /
مهدی صادق پور، مسوول سازمان بسیج سازندگی استان قزوین در گفت و گو با خبرنگار فارس در قزوین گفت: به مناسبت گرامیداشت اولین سالگرد شهادت سردار سلیمانی، روز شنبه ۱۳ دی‌ماه نهمین مرحله از رزمایش کمک‌های مومنانه در استان قزوین برگزار خواهد شد. وی ادامه داد: در این رزمایش تعداد ۶۰۰ هزار ماسک استاندارد و بسته بندی شده توسط گروه‌های حمایتی حاضر در طرح شهید حاج قاسم سلیمانی توزیع خواهد شد. صادق پور عنوان کرد: این تعداد ماسک بین جامعه هدف شناسایی‌شده توزیع می‌شود و در کل استان قزوین با محوریت پایگاه‌های مقاومت بسیج در درب منازل تحویل افراد شناسایی‌شده داده خواهد شد. لازم به ذکر است، رزمایش کمک مومنانه در استان قزوین همزمان با کل کشور، به منظور کاهش آلام آسیب دیدگان از کرونا و افراد محروم در چندین مرحله با رویکردهای متفاوت از جمله توزیع بسته‌های معیشتی، توزیع لوازم‌التحریر، اهدای جهیزیه به زوج‌های نیازمند، توزیع ماسک و مواد ضدعفونی‌کننده و … برگزار شده است. انتهای پیام /
هادی بشیری، مدیر صندوق بیمه اجتماعی کشاورزان، روستائیان و عشایر استان البرز، امروز در گفت‌وگو با خبرنگار فارس در کرج، با اشاره به انعقاد تفاهم‌نامه سه جانبه صندوق بیمه اجتماعی کشاورزان، روستائیان و عشایر استان با مجمع جوانان استان و ادراه کل بیمه سلامت در خصوص برخورداری جوانان و خانواده‌های آنان از مزایای تأمین اجتماعی، گفت: با امضای این تفاهم‌نامه امکان برخورداری جوانان استان و خانواده‌های آنان از مزایای تأمین اجتماعی فراهم‌شده است. مدیر صندوق اجتماعی کشاورزان، روستائیان و عشایر استان البرز، افزود: جوانان عضو مجمع که مشمول صندوق هستند در صورتی که مشمول بیمه اجباری نباشند می‌توانند خودشان و خانوادشان بیمه شوند. بشیری با اشاره به مفاد این تفاهم‌نامه و کمک دولت در پرداخت حق بیمه اظهار کرد: اعضای مشمول این تفاهم‌نامه از کمک ۷۰ درصدی دولت در پرداخت حق بیمه، بیمه اجتماعی و یارانه ۱۰۰ درصدی دولت در صدور دفترچه درمانی برخوردار می‌شوند. وی اضافه کرد: حق بیمه این افراد سالانه ۸۴۰ هزار تومان یعنی ماهیانه ۷۰ هزار تومان است که می‌توانند به صورت قسطی یا یکجا پرداخت کنند. وی عنوان کرد: با امضای این تفاهم‌نامه کلیه کارگزاران صندوق در استان، دفاتر نمایندگی و پیشخوانهای دولت زیر مجموعه بیمه سلامت با رعایت کلیه پروتکل‌های بهداشتی و فراهم کردن شرایط کمترین مراجعات حضوری، آمادگی ارائه خدمات به متقاضیان می‌باشند. انتهای پیام / ج
سید حمید حسینی در گفت‌وگو با خبرنگار اقتصادی خبرگزاری فارس درباره نقش سردار شهید حاج قاسم سلیمانی در اقتصاد کشور و توسعه روابط تجاری با کشور، گفت: برای هر گونه فعالیت اقتصادی و وارد شدن به هر بازاری، قطعا اولین موضوع حائز اهمیت احساس امنیت برای بازرگان، سرمایه گذاران و تجار است تا با داشتن احساس امنیت بدانند که در شرایط امن می‌تواند کالای خود را به دست خریدار برسانند. * نقش سردار سلیمانی در بازگرداندن ثبات اقتصادی به عراق عضو هیات مدیره اتاق بازرگانی ایران و عراق با اشاره به نقش سردار شهید حاج قاسم سلیمانی در تامین امنیت در کشور عراق، افزود: قطعا نقش شهید سلیمانی در اخراج داعش از عراق بر کسی پوشیده نیست و این اقدام بزرگترین عامل برای بازگرداندن ثبات اقتصاد به عراق بوده است و بر این اساس عراق نیز به یک بازار بسیار بزرگ برای کالاهای ایران تبدیل‌شده است. وی با بیان اینکه دومین عامل برای یک کار مشترک بسترسازی برای زیرساخت‌ها است، بیان داشت: کشور ترکیه با این‌که از سابقه ۴۰۰ ساله حکومت در دوران عثمانی‌ها بر عراق برخوردار است تا مدتی پیش تنها از طریق یک مرز زمینی به عراق متصل بود و به تازگی مرز جدیدی برای ارتباط با این کشور از موصل باز کرده است. حسینی گفت: اگرچه کشور عراق در گذشته بخشی از سرزمین حجاز بوده است اما کل مرز اقتصادی کشور عراق با عربستان سعودی گذرگاه مرزی «عرعر» است که این مرز نیز تا یک ماه پیش بسته بود اما از زمان بازگشایی این مرز به علت عدم احساس امنیت برای عبور از مرز مذکور تنها سه کامیون از این مرز عبور کرده است و همچنین کشورهای اردن و سوریه نیز تنها دارای یک مرز مشترک با کشور عراق هستند. عضو هیات مدیره اتاق بازرگانی ایران و عراق بیان داشت: این در حالی است که ایران و عراق در ۱۶ نقطه تماس مرزی دارند و این مرزها از بالاترین نقطه سردشت با مرز مشترک، گمرک و بازارچه مرزی آغاز می‌شود و تا پایین‌ترین نقاط مرزی یعنی شلمچه ادامه دارد. * نگاه بلند مدت سردار سلیمانی در بازگشایی مرزهای مشترک بین ایران و عراق وی افزود: فراهم‌سازی این زیر ساخت‌ها، فکر کردن و رایزنی با دولت عراق برای بازگشایی این مرزها و همچنین رایزنی با پلیس ایران و مرزبانی ایران برای گشایش این مرزها؛ نگاه بلند مدت سیستماتیک لازم داشته است تا در هر مقطعی که یکی از این مرزها دچار مشکل شود مسیر دیگری برای حضور در بازار عراق وجود داشته باشد و می‌بینیم که در اوج کرونا علیرغم بسته شدن چندین مرز غربی با کشور عراق امکان نقل و انتقال کالا از چند مرز دیگر در اقلیم کردستان فراهم بود و لذا در آن مدت آسیب چندانی در تجارت با عراق متحمل نشدیم. عضو هیات مدیره اتاق بازرگانی ایران و عراق با تاکید دوباره بر اینکه فراهم‌سازی زیرساخت‌های مرزی و گشایش نقاط مختلف مرزی بین ایران و عراق نیازمند یک فکر و نگاه بلند مدت بود، بیان داشت: نقش اصلی در ایجاد این ارتباطات و زیرساخت‌ها را سردار شهید حاج قاسم سلیمانی داشت. * تشکیل ستاد توسعه روابط اقتصادی اقدام موثر سردار سلیمانی در توسعه روابط اقتصادی وی با بیان اینکه سردار شهید حاج قاسم سلیمانی، نگاهی سیستماتیک به مسائل مختلف داشت، اظهار داشت: نقطه‌نظر و نگاه ایشان به این‌گونه بود که از همه امکانات استفاه کند بنابراین سومین اقدام موثر حاج قاسم در توسعه روابط اقتصادی ایران و عراق ایجاد ستاد توسعه روابط اقتصادی بود. حسینی با اشاره به ایجاد ستاد توسعه روابط اقتصادی بیان داشت: پس از مدتی سوریه نیز وارد این ستاد شد و با نگاه تعاملی که حاج قاسم به موضوع تشکیل ستاد مذکور داشت ستاد توسعه اقتصادی را زیر مجموعه معاون اول رئیس‌جمهور قرار داد تا به این ترتیب از همه امکانات، اختیارات و ابزارهای موجود برای توسعه روابط ایران و عراق استفاده شود. عضو هیات مدیره اتاق بازرگانی ایران و عراق اظهار داشت: ستاد توسعه روابط اقتصادی ایران با عراق نقش انکارناپذیری در توسعه روابط اقتصادی بین دو کشور داشت بطوریکه ما از سال‌های ۸۳ و ۸۴ بجز در مقاطع کوتاهی روند افزایشی صادرات به عراق را همواره داشته‌ایم. * پیوستن مردم ایران به راهپیمایی اربعین اوج دیپلماسی عمومی سردار سلیمانی بود وی با اشاره به ایجاد ستاد بازسازی عتبات عالیات پس از ایجاد ستاد توسعه روابط اقتصادی بیان داشت: این ستاد نقش موثری در بازسازی روابط ما با عراق داشت بطوری که امکان پذیرایی از ۸ میلیون زائر فراهم شد و لذا گسترش حرم‌های مطهر و پیوستن مردم ایران به راهپیمایی اربعین اوج دیپلماسی عمومی بود که حاج قاسم سلیمانی در پیش گرفت. حسینی با بیان اینکه راهپیمایی اربعین حسینی جزء سنت ایرانیان نبود، بیان داشت: اما حاج قاسم سلیمانی با درک دقیق از این موضوع و پیوستن مردم ایران به راهپیمایی بزرگ اربعین کنگره بزرگ شیعه و کنگره بزرگ اربعین را ایجاد کرد. وی گفت: این موضوع افکار بلند می‌طلبید، افکاری که ظرفیت‌های این امر را بشناسد لذا برگزاری راهپیمایی اربعین و شرکت مردم ایران در این راهپیمایی آن‌قدر حائز اهمیت بود که طی مدت برگزاری این راهپیمایی و با توجه به برقراری روابط نزدیک‌بین مردم دو کشور هر ساله فضا سازی دشمنان علیه ایران در عراق و همچنین جنگ نرمی که علیه ایران در عراق شروع می‌شد را متوقف می‌کرد. حسینی بیان داشت: لذا با توجه به اثرات مثبت این راهپیمایی بزرگ در زمینه مستحکم شدن روابط بین ملت‌های دو کشور، سمپاشی‌های رقبای ما در عراق و بازار این کشور علیه ایران کمرنگ می‌شود. وی بیان داشت: از طرفی حاج قاسم سلیمانی با نفوذی که در عراق داشت توانست امنیت عراق را نیز حفظ کند و اجازه از هم پاشیدن عراق و ایجاد بحران در این کشور را نداد. عضو هیات مدیره اتاق بازرگانی ایران و عراق اظهار داشت: آمریکایی‌ها می‌خواستند عراق را به سه اقلیم کرد، سنی و شیعه تبدیل کنند و هدف از خلق داعش نیز تبدیل عراق به چند کشور بود اما حاج قاسم اجازه نداد و در این مورد مالکی نخست‌وزیر وقت عراق و همچنین مسعود بارزانی رئیس قبلی اقلیم کردستان به صراحت اعلام می‌کنند حاج قاسم اجازه از هم پاشیدن عراق را نداد. وی بیان داشت: با ایستادگی حاج قاسم سلیمانی در مقابل فتنه داعش اجازه تجزیه عراق به آمریکایی‌ها داده نشد در حالی که هدف از بوجود آمدن داعش ایجاد جنگ بین شیعه و سنی و شیعه و کرد بود. * قاسم سلیمانی جلوی فروپاشی اقتصاد عراق را گرفت و زمینه فعالیت تجاری ایران مهیا شد حسینی بیان داشت: سردار شهید حاج قاسم سلیمانی با نفوذ و ارتباطات خود اجازه نداد وحدت و اقتصاد عراق از هم پاشیده و گسسته شود و اجازه نداد که کلیات سیاسی عراق از هم پاشیده شود. عضو هیات مدیره اتاق بازرگانی ایران و عراق اظهار داشت: با توجه به نفوذ ایشان در حفظ وحدت عراق و ارتباطات و اعتباری که ایشان در عراق داشت نه‌تنها به انسجام و یکپارچگی عراق کمک کرد بلکه راه را باز کرد تا ایرانی‌ها بتوانند با خیال راحت در عراق کار کنند و فعالیت تجاری داشته باشند. وی گفت: بطوریکه اکنون ایرانی‌ها در بخش‌های مختلف اقتصادی در عراق فعالیت می‌کنند و نیازهای بازارهای مختلف عراق را تامین می‌کنند. حسینی اظهار داشت: ایران در حال حاضر در نظام بانکی در عراق سرمایه گذاری انجام داده و در بزرگترین هتل عراق نیز سرمایه گذاری کرده است. وی بیان داشت: بیشترین سرمایه گذاری صنعتی و سرمایه گذاری در زمینه برق را ایران در عراق انجام داده است و بیشترین هزینه در زمینه فراهم‌سازی زیرساخت‌های روابط اقتصادی دو کشور را ایران انجام داده است. حسینی بیان داشت: بزرگترین کار در زمینه بازسازی عتبات در عراق را ایران انجام داده و سهم ایران در بسیاری از زمینه‌های مختلف اقتصادی و تجاری حتی از کشورهای عربی نیز بیشتر بوده است. وی بیان داشت: البته در همه این موارد قطعا نقش سردار شهید حاج قاسم سلیمانی در ایجاد بستر، تامین امنیت و زمینه سازی بی‌بدیل بوده است. انتهای پیام /
صدیف بدری صبح امروز با حضور در دفتر خبرگزاری فارس استان اردبیل اظهار کرد: طرح دو فوریتی جهش تولید مسکن در کمیسیون عمران مجلس شورای اسلامی تهیه و تصویب‌شده و درحال حاضر در نوبت طرح در صحن مجلس شورای اسلامی بوده و طبق این طرح دولت مکلف به ساخت سالانه یک‌میلیون واحد مسکونی است. وی افزود: برخی از این واحدهای مسکونی به صورت شهری، روستایی، شخصی‌ساز و … است و اما از میان این یک‌میلیون واحد مسکونی تعداد ۵۰۰ تا ۶۰۰ هزار واحد برای تامین مسکن جوانان، اقشار کم‌درآمد، بیکاران، کارمندان و … در نظر گرفته‌شده که یکی از ویژگی‌های آن اختصاص تسهیلات کم‌بهره قرض‌الحسنه برای ساخت این واحدهای مسکونی خواهد بود. نماینده مردم اردبیل، نمین، نیر و سرعین در مجلس شورای اسلامی ادامه داد: در طرح مذکور در راستای تامین تسهیلات قرض‌الحسنه برای ساخت این تعداد واحد مسکونی مبلغی به میزان ۲۰۰ هزار میلیارد تومان از منابع بانکی برای ارائه تسهیلات ساخت این واحدهای مسکونی در نظر گرفته‌شده که توسط بانک‌های عامل تامین خواهد شد. بدری عنوان کرد: از جمله سایر مزایای ۵۰۰ هزار واحد مسکونی مذکور ارائه زمین رایگان برای ساخت این واحدهای مسکونی، تامین زیرساخت‌های لازم برای آن است که برای تامین هزینه‌های مالی مورد نیاز و عملیاتی کردن این طرح‌ها نیز منابع خاصی در نظر گرفته‌شده است. عضو کمیسیون عمران مجلس شورای اسلامی تصریح کرد: طبق طرح ارائه‌شده مقرر شد تا درآمدهای کسب‌شده از مالیات‌های خانه‌های خالی در اختیار اجرای این طرح قرار گیرد و در کنار آن منابع مالی دیگری از بازگشت تسهیلات مسکن مهر تا سال ۱۴۰۳ نیز برای تامین هزینه‌های مورد نیاز ساخت این واحدهای مسکونی در نظر گرفته‌شده است. وی ادامه داد: علاوه بر آن مقرر شد تا پس از تصویب مالیات بر حوزه مسکن و زمین نیز درآمدهای کسب‌شده از آن به ساخت این واحدهای مسکونی اختصاص یابد. بدری با اشاره به قانون مالیات برخانه‌های خالی گفت: طبق این قانون برای هر شخص دو خانه به صورت اصلی و فرعی در نظر گرفته‌شده و هر فرد باید برای تعداد خانه‌های بیش از آن مالیات بپردازد و در صدد هستیم تا با استفاده از این ابزارها اقدامات موثری در راستای رفع مشکلات مسکن و هم‌چنین تامین مسکن برای جوانان و اقشار کم‌درآمد جامعه انجام دهیم. انتهای پیام / ۳۴۶۳ /
مهدی امیرآبادی در گفت و گو با خبرنگار ورزشی خبرگزاری فارس، در خصوص برتری استقلال مقابل گل گهر که منجر به صعود آبی پوشان به صدر جدول شده است، اظهار داشت: بازی بسیار خوبی از طرف دو تیم انجام شد. این دیدار ۶ امتیازی بود چون بازی با رقبای بالای جدول خیلی مهم است. هفته گذشته هم گفتم فکری نسبت به مربیان قبلی خوب نتیجه گرفته آن هم با وجودی که تمام بازیکنانش را در اختیار نداشته و بدنسازی خوبی هم با تیمش انجام نداده است. او در این مدت زمان کمی در اختیار داشته و باید به او در این زمینه‌ها حق داد. وی افزود: استقلال هفته به هفته بهتر می‌شود. من مطمئن هستم اگر هوادار استقلال اتحاد داشته باشد این تیم نتیجه می‌گیرد و آخر فصل همه ما خوشحال خواهیم شد. جا دارد به رشید مظاهری تبریک بگویم که در این هفته‌ها عملکرد خیلی خوبی داشت و با سیو دقیقه آخر برد را به تیم هدیه داد. حسینی هم گلر خوبی است که اگر به او فرصت داده شود قطعا می‌تواند توانایی‌های خود را نشان بدهد. کاپیتان اسبق استقلال یادآور شد: چند روز اشاره کردم استقلال نباید آن کادر پزشکی قوی که همیشه داشت را از دست می‌داد. شما ببینید اگر مصدومان استقلال در این هفته‌ها حضور داشتند چقدر شرایط تیم در هفته‌های قبل تغییر می‌کرد. حضوربازیکنانی مثل دیاباته، شجاعیان، نادری، و … می‌تواند در هر بازی تاثیرگذار باشد. امیر آبادی ادامه داد: استقلال با این نفرات زیبا بازی می‌کند و دست مربی هم باز می‌شود. آنهایی که می‌گفتند استقلال زیبا بازی نمی‌کند نیمه اول بازی با گل گهر را دوباره ببینند. گل گهر کم تیمی نیست و در زمین خودش به تیم باج نمی‌دهد آن هم وقتی قلعه نویی سرمربی‌اش باشد. دیدید که استقلال یک نیمه سوار بر توپ و میدان بود، همه کار کرد و حتی می‌توانست گل سوم را هم بزند. در نیمه دوم هم اگر استقلال عقب کشید باز هم طبیعی بود چون تیمی که در خانه‌اش ۲ گل عقب است دست و پا می‌زند تا جبران کند و بازی را برگرداند. وی تصریح کرد: استقلال یک ۳ امتیاز شیرین را گرفت و مطمئنا در آینده باز هم حرف‌های زیادی برای گفتن دارد. همین که بازیکنان ممنوع المصاحبه شده و از حواشی دور هستند خودش می‌تواند یک حربه باشد تا کادر فنی تیمی با تمرکز را برای دو بازی آینده مقابل آلومینیوم و پرسپولیس داشته باشد. انتهای پیام /
به گزارش خبرنگار حوزه مسجد و هیأت خبرگزاری فارس، مرکز رسانه سازمان تبلیغات اسلامی با مشارکت دفتر برون‌مرزی سازمان صداوسیما به مناسبت فرارسیدن اولین سالگرد شهادت حاج قاسم سلیمانی هفت نماهنگ را منتشر کرد که یکی از آن‌ها با روایت محمدحسین ملکیان با عنوان «یک و بیست» روایتگر لحظه شهادت حاج قاسم سلیمانی است. این نماهنگ‌ها که به صورت سلسه‌وار با عنوان «یاقوت» با روایتگری شاعران برجسته کشور تهیه‌شده است، ماجرای حضور و رشادت‌های حاج قاسم سلیمانی، شهادت و تشییع باشکوه این شهید بزرگوار را روایت می‌کند. نماهنگ سفر اول: خواهش عاشقی به روایت سیدمحمد جواد شرافت نماهنگ سفر دوم: مرز عاشقی به روایت سید محمد مهدی شفیعی نماهنگ سفر سوم: همه‌جا خان‌طومان به روایت احمد بابایی نماهنگ یک و بیست به روایت محمدحسین ملکیان سفر پنجم: پهلوان‌ها نمی‌میرند به روایت احمد علوی سفر ششم: تشییع باشکوه به روایت مهدی جهاندار سفر هفتم: پدر جبهه جهانی عشق به روایت مرتضی حیدری آل کثیر ویژه‌نامه مرد میدان را همزمان با ایام سالگرد شهادت سردار حاج قاسم سلیمانی در خبرگزاری فارس بخوانید. انتهای پیام /
به گزارش خبرنگار سیاسی خبرگزاری فارس، سردار اسماعیل قاآنی فرمانده نیروی قدس سپاه در مراسم نخستین سالگرد سردار شهید حاج‌قاسم سلیمانی و ابومهدی المهندس و همراهان ایشان که صبح امروز در دانشگاه تهران برگزار شد طی سخنانی اظهار داشت: شهید سلیمانی که سه مدال افتخار را امام عظیم‌الشأن ما رهبر معظم انقلاب در آخرین صحبت‌شان به ایشان اعطا کرده و از آن رونمایی کردند، ایشان هم قهرمان ملت ایران است و هم قهرمان امت اسلامی است و هم قهرمان شکستن قدرت استکبار است. وی افزود: شاید در مقابل بیان برجستگی‌های فرماندهی این مردم حقیقی میدان مقاومت کمتر اشاره شد و برای همه جوانانی که مخصوصا می‌خواهند شهید سلیمانی را الگوی خود قرار دهند توجه کنند که شهید سلیمانی مرد میدان مقاومت بود اما مقاومت را از درون خود شروع کرد. هر کسی می‌خواهد در این میدان بیاید توجه کند امکان ندارد در بیرون اهل مقاومت باشی الا اینکه در درون خود مقاومت را خوب تمرین کرده باشی. فرمانده نیروی قدس سپاه انقلاب اسلامی در ادامه خاطرنشان کرد: شهید سلیمانی اهل مقاومت، همه‌جانبه از درون خود که سخن در این زمینه زیاد است معرفت، عبادت، اخلاص، ایثار و همه ارزش‌های انسانی و اسلامی در این کلمه جا دارد. وی همچنین خاطرنشان کرد: راه شهید سلیمانی یک رهبر داشته، بزرگی شهید سلیمانی به این بوده که در پرتو این رهبری عمل می‌کرده و بزرگ می‌شده آن رهبری و آن راه همچنان برقرار است و حمایت از مظلومین و محرومین و تربیت آنها در مدار زندگی عزت‌مدارانه مقاومتی همچنان ادامه دارد. فرمانده نیروی قدس سپاه افزود: شما امروز در فلسطین قهرمان می‌بینید که در سالگرد شهادت این شهید والامقام رزمایش می‌گذارند آن هم در منطقه‌ای که گاهی یک تیر هم نمی‌توانستند بزنند. وی ادامه داد: از آن طرف لبنان علمدار را می‌بینیم که یک مجاهد خود را رژیم اشغالگر شهید کرده و سه ماه است تهدید کرده که می‌زنیم و شما در طول این سه ماه در تمام جبهه شمالی رژیم اشغالگر با لبنان که حرکت می‌کنید شبانه‌روز یک سربازشان را نمی‌توانید پیدا کنید به خاطر وحشتی که از این علمداران دارند. گرامی می‌داریم یاد همه شهدا از جلودار آن‌ها شهید سلیمانی و یار و همرزم دیرینه ایشان شهید ابومهدی المهندس و شهدای مقاومت. این مجلس باعزمت برای گرامیداشت این شهیدان برگزار شده است. سردار قاآنی در مراسم نخستین سالگرد شهادت شهید سپهبد حاج قاسم سلیمانی افزود: شهید سلیمانی قهرمان ملت ایران، امت اسلامی و همچنین قهرمان شکستن قدرت استکبار است. فرمانده سپاه قدس تصریح کرد: شهید سلیمانی مرد میدان مقاومت بود ولی مقاومت را از درون خود شروع کرد. شهید سلیمانی ولایت مدار بود؛ برمدار ولایت و پذیرش جایگاه رفیع ولایت در همه ارکان زندگی‌اش بود. فرمانده سپاه قدس پاسداران انقلاب اسلامی گفت: مسیر نیروی قدس و مقاومت با شیطنت‌های که آمریکا می‌کند، تغییر نمی‌کند؛ ممکن است از داخل خانه تان پاسخ جنایت تان را بدهند. سردار قاآنی تصریح کرد: آنهایی که این جنایت را کردند (ترور سردار سلیمانی و همراهان) بدانند؛ کاری کردند که در سراسر عالم هر کجا مردی پیدا شود، آمادگی دارد که نامردهایی که این کار را کردند، به سزای عملش آن برساند. وی خاطرنشان کرد: با صراحت می‌گویم؛ مسیر نیروی قدس و مقاومت با شیطنت‌های که آمریکا می‌کند، تغییر نمی‌کند. سردار قاآنی تاکید کرد: مسیر ما همچنان همان مسیر است، مطمئن باشید حتی ممکن است، از درون خانه شما کسانی پیدا شوند که پاسخ این جنایت شما را بدهند. انتهای پیام /
به گزارش خبرگزاری فارس، روز گذشته بشار رسن هافبک عراقی سابق باشگاه پرسپولیس با باشگاه قطر اس سی قرارداد امضا کرد و به این تیم پیوست. بر این اساس وی اولین تمرین خود را با این باشگاه قطری پشت سر گذاشت. رسن بعد ۳ و نیم سال بازی برای پرسپولیس بعد از فینال لیگ قهرمانان آسیا از این تیم جدا شد. *تصاویری از تمرینات رسن در قطر را ببینید. انتهای پیام /
به گزارش خبرنگار خبرگزاری فارس در دوشنبه، ساکنان کشورهای آسیای مرکزی بر اثر محدودیت‌های کرونا امسال سال نو میلادی را در منزل جشن می‌گیرند. بنابر تصمیم ستاد مرکزی مبارزه با ویروس همه‌گیر کرونا تاجیکستان تجلیل گسترده سال نو میلادی در این کشور ممنوع شده است. این ممنوعیت شامل برگزاری برنامه‌های جمعی در موسسات دولتی و خصوصی، رستوران‌ها، مدارس و مهد کودک‌ها و آراسته کردن درخت کریسمس در میدان مرکزی شهر دوشنبه است. ساکنان تاجیکستان امسال سال نو میلادی را تنها در کنار خانواده جشن می‌گیرند. در ازبکستان برنامه‌های جمعی با شرایط خاصی برگزار می‌شود. افراد نباید بیش از ۳۰ نفر باشند و باید گواهی عدم ابتلا به کرونا داشته باشند. بر اساس تصمیم کمیسیون ویژه این کشور، در هتل‌ها، سالن‌های ضیافت، کافه و رستوران‌ها کنترل بر رعایت الزامات اپیدمیولوژیک با مشارکت خدمات بهداشتی به صورت قراردادی صورت می‌گیرد. در قزاقستان به ساکنان توصیه می‌شود هنگام جشن سال نو محتاط باشند و سال نو را در کنار خانواده جشن بگیرند. برای مثال، بنابر فرمان پزشک ارشد شهر آلماتی به منظور جلوگیری از شیوع کرونا فعالیت آژانس‌هایی که به درخواست شهروندان «بابانوئل» را در ایام کریسمس به منازل می‌فرستند، منع شده‌اند. این مصوبه، از تاریخ ۲۵ دسامبر تا ۵ ژانویه اجرا می‌شود. در قرقیزستان تصمیم بر آن شد که سال نو ۲۰۲۱ میلادی، تنها در میدان مرکزی شهر بیشکک درخت کریسمس بیارایند. مقامات این کشور همچنین از شهروندان دعوت کرده‌اند که سال نو را با رعایت تمام ضوابط بهداشتی و اپیدمی جشن بگیرند. محدودیت‌های تجلیل گسترده سال نو میلادی همچنین در ترکمنستان اعمال‌شده است. ممنوعیت برگزاری برنامه‌های جمعی برای وزارتخانه‌ها و ادارات، موسسات و شرکت‌های و مراکز پذیرایی اعمال‌شده است. برگزاری برنامه‌های جشنی برای کودکان در تمامی موسسات و مراکز آموزشی فقط به صورت آنلاین مجاز است. به ساکنان این کشور توصیه‌شده بازدید از اماکن عمومی را محدود و سال نو میلادی را در کنار خانواده خود جشن بگیرند. انتهای پیام / ح
به گزارش خبرگزاری فارس از جغتای به نقل از روابط عمومی نمایندگی حفاظت محیط‌زیست جغتای، مدثر تیموری اظهار کرد: جغتای دارای تنوع زیستی منحصر به فردی بوده که یکی از گونه‌های شاخص آن کفتار راه‌راه است. سرپرست نمایندگی حفاظت محیط‌زیست جغتای افزود: کفتار راه‌راه تنها گونه کفتارها در ایران محسوب می‌شود که دارای پراکندگی در کشور و در خراسان رضوی بوده که به دلیل شبگرد بودن آن احتمال دیدن این کفتار در روز بسیار مشکل است. وی با بیان اینکه جغتای یکی از زیستگاه‌های شاخص این‌گونه ارزشمند و مفید در خراسان رضوی است، تصریح کرد: افراد خانواده خانواده کفتارسانان عمدتا لاشه‌خوار بوده و بدین وسیله نقش مهمی را در پاکسازی طبیعت و جلوگیری از انتشار بیماری‌ها و آلودگی‌ها برعهده دارند. تیموری با یادآوری اینکه گونه کفتار راه‌راه تنها عضو خانوادۀ کفتارسانان در ایران است، خاطرنشان کرد: متأسفانه این‌گونه ارزشمند در بیشتر مناطق با کاهش جمعیت روبه‌رو است و این گروه هیچ وقت بیشتر از یک مادۀ بالغ ندارد. سرپرست نمایندگی محیط‌زیست جغتای با اشاره به اینکه متاسفانه اطلاعات کمی از محل شکار و رفتارهای شکار کفتار راه‌راه وجود دارد، اضافه کرد: رؤیت این‌گونه در هر منطقه‌ای می‌تواند نویددهنده آینده روشن برای تمامی گونه‌های جانوری موجود در آن منطقه و حتی اکوسیستم موجود در آنجا به شمار می‌رود، چراکه در واقع حضور این‌گونه معرف بهبود روابط طعمه و طعمه‌خواری در اکوسیستم و به تعبیری برقراری نسبی توازن اکولوژیک در منطقه است. وی یادآور شد: در جغتای علاوه بر کفتار گونه‌های شاخص دیگری مانند پلنگ، قوچ و میش اوریال، کل و بز، آهو و هوبره زیست می‌کنند. انتهای پیام / ۷۰۰۳۱
به گزارش خبرگزاری فارس از مازندران، در این روزهای کرونایی که می‌توانست بیش از همه سرد و دلگیر باشد خبرهای خوش از مهربانی و همدلی موجب شد که بیش از همه روزها گرمابخش افرادی باشد که درست در زمانی که می‌توانستند تنها باشند دستان پرمهری به سمت‌شان دراز شد و توانست گره زندگیشان را بگشاید. مهربانی‌های این افراد پرسخاوت و بخشنده تا حدی است وقتی وارد این راه شدند از همه چیزهای رنگین و پرلعاب گذشتند و هرآنچه داشتند تنها به قیمت لبخند بر لبان یک همنوع بخشش کردند و وقتی پای صحبت‌شان می‌نشینی می‌گوید همان لبخند برایمان کافی است و از هر هدیه‌ای ارزشمندتر … زیر پوست شهر و در روزهایی که سرما بیداد می‌کند در فضای مجازی کلیپی از زندگی یک پیرمرد به همراه فرزند معلولش منتشر شد که از داشتن حداقل‌ها برای زندگی محروم بودند وقتی این کلیپ دست به دست شد خیران وارد عرصه شدند و توانستند طی کمتر از ۶ ساعت تجهیزات زندگی آرامش به پسرمرد و پسرش که به دلیل نداشتن سرپناه در فصل سرما دچار مشکل شدند را فراهم کنند. معصومه شعبانی تنها بانوی موکب دار مازندرانی و مدیر امور شعب آبشار عاطفه‌های غرب مازندران در این‌باره در گفت‌وگو با فارس، می‌گوید: در فضای مجازی فیلم را دیدم و البته این موضوع ازوسی فردی به من اطلاع داده شد که بلافاصله از از نزدیک رفتیم و وضعیت زندگی این پیرمرد و پسرش را مشاهده کردیم که واقعا وضعیت بحرانی بود. در این روزهای سرد و باتوجه به بارش برف سنگین این پیرمرد و پسرش در انباری در شرایط سختی بسر می‌بردند که نه از نظر رعایت پروتکل‌های بهداشتی و همچنین گرمایشی در شرایط خوبی بود. ساعت ۲ بعدازظهر به‌صورت جهادی وارد عمل شدیم و توانستیم اسباب آسایش زندگی این دو نفر را از ماشین لباسشویی، یخچال و سایر اقلام را فراهم کنیم و فضای گرمی را برای این پدر و پسر ایجاد کنیم. از اینکه این پدر و پسر بعد از گذر از گرما و سرما، آرامش و گرمای زندگی را حس می‌کنند خوشحال هستیم. البته توسط خیران دیگر خانه استیجاری برای این پیرمرد و پسرش فراهم شد و توانستیم اسباب زندگی را فراهم کنیم. انتهای پیام / ۸۶۰۳۴ / ج
به گزارش گروه بین‌الملل خبرگزاری فارس، «کریستوفر میلر» سرپرست وزارت دفاع آمریکا پنج‌شنبه‌شب به وقت محلی به شبکه ان بی سی نیوز گفت که واشنگتن از نزدیک در حال رصد ایران است. وی افزود: درحالیکه امیدواریم که به صورت صلح‌آمیز و بدون هرگونه کشمکش وارد سال ۲۰۲۱ شویم، پنتاگون برای دفاع از مردم و منافع آمریکا آماده است. براساس گزارش شبکه ان بی سی نیوز، یک مقام آمریکایی دیگر نیز گفته، ما از تنش زدایی خوشحال می‌شویم اما با این حال به رصد تحولات از نزدیک ادامه خواهیم داد. محمدجواد ظریف، وزیر امور خارجه جمهوری اسلامی ایران نیز روز پنجشنبه در واکنش به تحرکات نظامی آمریکا در منطقه خلیج‌فارس تصریح کرد که ایران به دنبال جنگ نیست ولی در دفاع از مردم، امنیت و منافع ملی خود درنگ نخواهد کرد. نمایندگی دائم جمهوری اسلامی ایران در سازمان ملل در نامه‌ای به دبیرکل و رئیس شورای امنیت نسبت به هرگونه ماجراجویی نظامی آمریکا در خلیج‌فارس هشدار داده است. انتهای پیام / م
محسن کریمی در گفت و گو با خبرنگار ورزشی خبرگزاری فارس، در خصوص آخرین شرایط خودش بعد از حضور در گل گهر سیرجان اظهار داشت: بعد از یکسری اتفاقات خوب و بد که در استقلال برایم رخ داد تصمیم گرفتم در یک فضای جدید با آرامش و تمرکز بیشتر و بدون استرس بتوانم در تیمی بازی کنم که توانایی‌های خودم را نشان بدهم و از حواشی دور باشم. وی افزود: خیلی دوست داشتم خودم را به شرایطی که می‌خواهم برسانم. مدتی در استقلال نمی‌توانستم از نظر ذهنی خوب ریکاوری شوم و هر زمان می‌خواستم کارم را خوب شوع کنم یک اتفاقی می‌افتاد. به همین خاطر برای اینکه از آن مسائل و حواشی پیرامونش دور شوم تصمیم گرفتم به گل گهر بیایم و از این انتخابم خیلی خوشحالم. مهاجم تیم گل گهر در خصوص حضورش در سیرجان گفت: اینجا مردمان بسیار خوبی دارد. تمام بازیکنان بومی سیرجان بازیکنان خوب و انسان‌های شریفی هستند. امسال این تیم با حضور آقای قلعه نویی شخصیت بزرگتری پیدا کرده و شرایط کلی این تیم هم وقتی با بازیکنان فصل قبل صحبت می‌کنم بهتر شده است. خوشبختانه مدیران باشگاه حامی تیم گل گهر هستند و مردم این شهر هم خیلی به تیمشان علاقه دارند. کریمی تاکید کرد: بازیکنان گل گهر همه بدون ادعا هستند و یکسری از بازیکنان تیم ما هم که سابقه ملی دارند و حتی در استقلال بازی کرده‌اند و نیازی به تعریف و تمجدید ندارند. در مجموع گل گهر تیم با برنامه‌ای است و مطمئنا این تیم خیلی حرف‌ها دارد. هر کسی بازی‌های این تیم را می‌بیند لذت می‌برد. شما اگر حتی به بازی‌های که ما واگذار کردیم دقت کنید در هیچکدام از آنها حقمان باخت نبود. وی یادآور شد: به‌شخصه از انتخاب تیم فوتبال گل گهر خیلی خوشحالم، یکی از دلایل اصلی حضورم در گل گهر حضور آقای قلعه نویی بود. استارت کار من در ۱۸ سالگی در لیگ برتر با خود آقای قلعه نویی بوده و او همیشه از نظر روانی به همه بازیکنان از جمله من کمک می‌کند. او حواسش به بازیکنان تیم است و واقعا در خارج از زمین یک دوست و رفیق واقعی برای بازیکنان محسوب می‌شود. از نظر فنی هم آقای قلعه نویی پر افتخارترین مربی ایران است و مطمئنم کار کردن با او آرزوی خیلی از بازیکنان است. مهاجم فصل گذشته استقلال در خصوص اینکه بازی کردن مقابل استقلال چه حسی داشت عنوان کرد: من همه چیزم از استقلال است. صادقانه می‌گویم استقلال همیشه در قلب من است و هیچ وقت تک‌تک لحظه‌هایی که در این تیم بازی کردم را فراموش نمی‌کنم. نمی‌گویم برای این بازی انگیزه خاصی داشتم چون فوتبالیست باید برای هر بازی انگیزه داشته باشد اما حس عجیبی و غریبانه‌ای داشتم. این را هم فراموش نکنید ما به گل گهر متعهد بودیم و باید با جان و دل بازی می‌کردیم. کریمی تصریح کرد: من در استقلال تمام توانم را گذاشتم و همیشه با جان و دل بازی کردم، قبلا هم گفته‌ام من بچه یا فرزنداستقلال هستم، با شادی هایش شادی کردم و با شکست هایش اشک ریختم و به همین دلیل بود که می‌گویم حسی غریبانه داشتم. ۱۱ سال در استقلال بودم ولی در نهایت شرایط به شکلی بود که از تیم جدا شوم. دیدید که در بازی با استقلال خیلی خوب بازی کردیم و مستحق باخت نبودیم. استقلال در نیمه اول خوب کار کرد اما ما در نیمه دوم واقعا برای برد به زمین رفتیم و خیلی تلاش کردیم اما همه از موقعیت هایمان از دست رفت. مهاجم تیم فوتبال گل گهر در خصوص اینکه موفق شد برای تیمش پنالتی بگیرد گفت: به هر حال در آن صحنه من خوب جلو رفتم و سعی کردم ضربه بزنم اما روی من خطا صورت گرفت. این بازی برای ما تمام‌شده اما شما مطمئن باشید گل گهر در ادامه لیگ حرف‌های زیادی برای گرفتن دارد. انتهای پیام /
به گزارش گروه بین‌الملل خبرگزاری فارس، روزنامه صهیونیستی «هاآرتص» به نقل از چند منبع دیپلمات خبر داد که رباط عادی‌سازی کامل روابط خود با تل‌آویو را به تعویق انداخته است. روزنامه «الشرق الاوسط» به نقل از هاآرتص گزارش داد رباط قصد ندارد عادی‌سازی کامل روابط دیپلماتیک خود با تل‌آویو را در حال حاضر اعلام کند و تنها به افتتاح دفتر ارتباط اکتفا کرده است. در ادامه این گزارش آمده است که مغرب همچنین به دنبال امضای توافق افتتاح دفتر ارتباط در یک جشن نیست درست همانطور که برخی از کشورهای سازش‌کننده پیش از مغرب نیز چنین اقدامی انجام دادند. الشرق الاوسط در ادامه نوشت که علت این اقدام آن است که رباط منتظر است تا «جو بایدن» رئیس‌جمهور منتخب آمریکا قدرت را به دست بگیرد و در قبال تعهدات «دونالد ترامپ» رئیس‌جمهور فعلی آمریکا به‌ویژه در ارتباط با به رسمیت شناختن حاکمیت مغرب بر صحرای غربی اظهار نظر کند. صحرای غربی منطقه‌ای در جنوب مغرب است که از سال ۱۹۷۴ و به دنبال پایان استعمارگری اسپانیا در این منطقه، تحت حاکمیت مغرب قرار دارد؛ اما جبهه «پولیساریو» به عنوان یک سازمان نظامی سیاسی تحت حمایت الجزائر خواهان استقلال صحرای غربی و سلطه بر این منطقه است. مغرب خواهان حکومت خودگردان در صحرای غربی و وجود دولت و پارلمان محلی تحت حاکمیت مغرب در این منطقه است؛ اما جبهه پولیساریو مخالف این طرح بوده و خواهان برگزاری همه‌پرسی تعیین سرنوشت برای صحرای غربی است. دونالد ترامپ رئیس‌جمهور فعلی آمریکا نیز پس از اعلام عادی‌سازی روابط میان مغرب با رژیم صهیونیستی در توئیتی در ارتباط با صحرای غربی نوشته بود: «مغرب در سال ۱۷۷۷ ایالات‌متحده آمریکا را به رسمیت شناخت و بهتر است که ما حاکمیت مغرب بر صحرای غربی را به رسمیت بشناسیم». به گفته منابع صهیونیستی، امضای توافق میان دو طرف در مراسمی عادی برگزار خواهد شد و از طرفی، مغرب به استفاده از کلمه «عادی‌سازی روابط» معترض است چراکه رباط معتقد است روابط طبیعی میان دو طرف چند سالی است که برقرار بوده است. الشرق الاوسط همچنین به نقل از منابعی دیگر در تل‌آویو خبر داد که تیم بایدن در خصوص اعلام موضع در قبال خواسته‌های مغرب عجله‌ای ندارد و درست همین مسئله برای مغرب آزاردهنده شده است. این منابع در این خصوص گفتند که این مسئله از موضع رژیم صهیونیستی در انکار مسئله فلسطین و تمرکز بر پروژه‌های یهودی‌سازی در قدس شرقی و شهرک‌سازی در کرانه باختری کمتر آزاردهنده نبوده است. مغرب چهارمین کشوری است که طی چهار ماه گذشته، پس از امارات، بحرین و سودان با وساطت دونالد ترامپ رئیس‌جمهور فعلی آمریکا با رژیم صهیونیستی روابط دیپلماتیک برقرار کرده است. پس اعلام عادی‌سازی روابط میان مغرب و رژیم صهیونیستی، هیأتی صهیونیستی به ریاست «مئیر بن شبت» با سمت آنچه مشاور امنیت ملی رژیم صهیونیستی خوانده می‌شود و هیأتی آمریکایی به ریاست «جرد کوشنر» مشاور ارشد و داماد دونالد ترامپ رئیس‌جمهور فعلی آمریکا به رباط پایتخت مغرب سفر کردند که دست آورد این سفر تنها امضای چند توافق تجاری و اقتصادی و گردشگری بود. همزمان با سفر این دو هیأت به رباط، پایگاه خبری شبکه «المیادین» به نقل از منابع صهیونیستی گزارش داد که «محمد ششم» شاه مغرب قصد ندارد توافق عادی‌سازی میان دو طرف به صورت علنی امضاء شود. انتهای پیام / م
به گزارش گروه سیاست خارجی خبرگزاری فارس، سازمان انرژی اتمی در آستانه نخستین سالگرد شهادت سپهبد شهید قاسم سلیمانی مرد میدان در صفحه توئیترش با گرامیداشت یاد و خاطره سردار شهید عنوان کرد: در این ایام، یاد و خاطره شهادت ⁧‫سردار سلیمانی‬⁩، اندوهی مضاعف بر دل‌هایمان وارد کرد. در این پیام توئیتری آمده است: روحیه شهادت‌طلبی آن شهید والامقام، الگویی متقن در اثبات آزادی‌خواهی انسانی و غایت فداکاری است. ‏یاد و خاطره سردار دل‌ها گرامی باد. به گزارش فارس، بامداد روز جمعه سیزدهم دی‌ماه ۱۳۹۸ (سوم ژانویه ۲۰۲۰) ساعاتی پس از انتشار اخباری مبنی بر اصابت موشک به دو خودرو در نزدیکی فرودگاه بغداد، حشد الشعبی عراق از شهادت سپهبد قاسم سلیمانی و «ابومهدی المهندس» معاون رئیس سازمان الحشد الشعبی عراق در حمله هوایی آمریکا خبر داد و ساعتی بعد سپاه پاسداران انقلاب اسلامی این خبر را تأیید کرد. در پی این خبر، وزارت دفاع آمریکا (پنتاگون) مسئولیت ترور شهید سلیمانی و ابومهدی المهندس را بر عهده گرفت و در بیانیه‌ای اذعان کرد که این ترور به دستور رئیس‌جمهور آمریکا صورت گرفته است. «دونالد ترامپ» رئیس‌جمهور آمریکا هم پس از این اقدام تروریستی مدعی شد که سردار سلیمانی در حال برنامه‌ریزی برای حملات علیه دیپلمات‌ها و نظامیان آمریکایی بود و خودش دستور ترور سردار سلیمانی را صادر کرده است. در همین خصوص نیز «سعید خطیب زاده» سخنگوی وزارت امور خارجه اخیرا در اظهاراتی تصریح کرد که جمهوری اسلامی ایران همانگونه که بارها اعلام کرده است پیگیری حقوقی بین‌المللی در ارتباط با ترور مجرمانه و بزدلانه سردار سلیمانی را در تمامی سطوح ادامه خواهد داد و این اقدام تروریستی را نه می‌بخشد و نه فراموش می‌کند. سخنگوی وزارت امور خارجه همچنین دوشنبه هشتم دی‌ماه در نشست هفتگی با خبرنگاران نیز تصریح کرد: اجازه نخواهیم داد خون شهید پایمال شود و آنهایی که چنین کردند از کیفر آن در امان بمانند. انتهای پیام /
به گزارش گروه بین‌الملل خبرگزاری فارس، بعد از ابراز تمایل «رجب طیب اردوغان» رئیس‌جمهور ترکیه برای بهبود روابط این کشور با رژیم صهیونیستی، اکنون گفته می‌شود تل‌آویو نیز در حال نزدیک کردن خود به آنکارا است. دو مقام صهیونیست به وبگاه «آکسیوس» گفتند که اسرائیل برای ارزیابی اظهارات اردوغان درباره عادی‌سازی روابط با تل‌آویو، به آهستگی در حال برقراری تماس‌هایی با ترکیه هستند. به گفته این منابع، ترکیه طی دو هفته اخیر از طریق جمهوری آذربایجان و همچنین اظهارنظرهای رسانه‌ای، به تل‌آویو پیام‌های «مبهمی» برای بهبود روابط داده است. بر اساس این گزارش، مقام‌های مذکور می‌گویند که به دلیل مطمئن نبودن تل‌آویو از نیات اردوغان، «گابی اشکنازی» وزیر خارجه اسرائیل نشستی را با مقامات عالی‌رتبه برای بررسی این موضوع برگزار کرده است. به نوشته وبگاه «عاروتص‌شوع»، اشکنازی در این نشست به دیپلمات‌های صهیونیست دستور داده تا با برقراری «تماس‌های محتاطانه و مخفیانه»، تمایلات و نیات اردوغان را ارزیابی کنند. رسانه‌های اسرائیلی معتقدند این تغییر موضع اردوغان به دلیل پیروزی «جو بایدن» در انتخابات ریاست‌جمهوری آمریکا است و او نگران است که بایدن از طریق تقویت روابط با اسرائیل، موضع سختی را نسبت به ترکیه اتخاذ کند. بامداد پنجشنبه نیز «روئی گیلعاد» کاردار رژیم صهیونیستی در ترکیه طی نامه خداحفظی که برای اتمام مأموریتش در آنکارا نوشته بود، از احتمال بازگشت مناسبات با ترکیه به حالت عادی خبر داد. (جزئیات بیشتر) ترکیه و رژیم صهیونیستی از می‌۲۰۱۸ - و بعد از اینکه آنکارا به بهانه افزایش حملات صهیونیست‌ها به نوار غزه و تصمیم «دونالد ترامپ» رئیس‌جمهور آمریکا برای انتقال سفارتخانه از تل‌آویو به قدس اشغالی، سفیر اسرائیل را اخراج کرد - به‌صورت متقابل سفیر نداشتند. «پینی آویوی» سفیر سابق تل‌آویو در آنکارا نیز چند روز پیش گفته بود رئیس‌جمهور ترکیه با جدیت به دنبال عادی‌سازی مناسبات با تل‌آویو و حفظ روابط اقتصادی است. جمعه قبل بود که «رجب طیب اردوغان» رئیس‌جمهور ترکیه با تایید تداوم تماس‌های اطلاعاتی آنکارا با رژیم صهیونیستی، ابراز امیدواری کرد روابط آنکارا و تل‌آویو بهبود پیدا کند. پیش از آن نیز وبگاه «المانیتور» به نقل از چند منبع مطلع گزارش داده بود ترکیه در راستای اقدامات برای عادی‌سازی روابط با اسرائیل و همچنین جهت گرفتن امتیاز از دولت احتمالی بایدن در آمریکا، سفیر جدیدی برای فلسطین اشغالی انتخاب کرده است. انتهای پیام / م
به گزارش خبرگزاری فارس، دولت ژاپن ورود ورزشکاران و تیم‌های ورزشی به خاک این کشور را به خاطر موارد گزارش‌شده از ویروس جدید به حالت تعلیق درآورد. این موضوع حداقل به مدت یک ماه اجرایی خواهد شد. براساس گزارش کیودو نیوز، ورزشکاران ژاپنی و افرادی که در این کشور اقامت دارند در صورت ورود از کشورهایی از جمله انگلیس، فرانسه، ایتالیا و آفریقای جنوبی مجبورند ۱۴ روز قرنطینه شوند. ورود اتباع خارجی از جمله ورزشکاران، به دلیل نگرانی در مورد نوع جدید ویروس که تصور می‌شود ۷۰ درصد بیشتر از سایر گونه‌ها قابل انتقال است، قبل از پایان ماه آینده به ژاپن ممنوع شده است. در هفته‌های اخیر ترس از شیوع ویروس کرونا در ژاپن افزایش‌یافته است. پایتخت این کشور روز گذشته هزار مورد جدید را برای نخستین بار گزارش کرد. در شهر میزبان المپیک و پارالمپیک روز گذشته ۱۳۳۷ مورد جدید مبتلا به کرونا گزارش‌شده است. انتهای پیام /
به گزارش خبرنگار سیاسی خبرگزاری فارس، مراسم نخستین سالگرد سردار شهید سپهبد حاج‌قاسم سلیمانی و ابومهدی المهندس و همراهان دقایقی پیش با حضور جمعی از مقامات کشوری و لشکری در دانشگاه تهران آغاز شد. به علت رعایت پروتکل‌های بهداشتی این مراسم بدون اجتماع مردمی برگزار شد و تنها جمعی از مقامات داخلی و خارجی و همچنین تعدادی از خانواده شهدا در این مراسم حضور داشتند. انتهای پیام /
به گزارش خبرگزاری فارس، علیرضا جهانبخش در اولین روز ژانویه سال ۲۰۲۰ در دیدار برایتون مقابل چلسی موفق شد با یک ضربه تماشایی با قیچی برگردان گلزنی کند و یکی از زیباترین گل‌های جزیره را به ثمر برساند. بر این اساس این گل ستاره ایرانی برایتون از سوی صفحه رسمی لیگ برتر انگلیس به عنوان ماندگارترین لحظه در سال میلادی معرفی شد. انتهای پیام /
به گزارش خبرگزاری فارس از تبریز، موسی خلیل‌اللهی در بازدید از زندان مراغه، اظهار داشت: در این طرح وضعیت زندانیان شهرهای مراغه، بناب، ملکان و عجب‌شیر براساس علت محکومیت و جرم شناسایی و بخشی از زندانیان، آزاد می‌شوند. وی افزود: با آغاز این طرح در یک هفته گذشته در استان ۱۷ درصد از زندانیان به خاطر تغییر و اصلاح رفتار از زندان آزاد شده‌اند. خلیل‌اللهی اضافه کرد: در این طرح وضعیت زندانیان براساس فضای فیزیکی زندان و رفتار زندانیان بررسی و در صورت تائید صلاحیت از زندان آزاد می‌شوند. به گفته رئیس‌کل دادگستری استان، این طرح از ابتدای دی‌ماه آغاز شده و هر سه ماه یک‌بار وضعیت زندانیان برای آزادی بررسی می‌شود. خلیل‌اللهی یادآور شد: این طرح تاکنون در زندان مرکزی تبریز، مرکز حرفه‌آموزی زندانیان مرند و مراغه اجرا شده است. مدیرکل زندان‌های آذربایجان‌شرقی نیز در این بازدید تصریح کرد: از زمان اجرای این طرح ۵۷۴ نفر از زندان. های استان آزاد شده‌اند. حسن محمدیاری گفت: از زمان شیوع کرونا نزدیک ۴۵ درصد از زندانیان از مرخصی استفاده کرده‌اند. انتهای پیام / ۶۰۰۰۷ / س
حجت‌الاسلام احسان رضایی، مسئول سازمان بسیج مساجد و محلات در گفت‌وگو با خبرنگار حوزه مسجد و هیأت خبرگزاری فارس اظهارداشت: در قالب طرح خدمت‌رسانی حاج قاسم سلیمانی در مجموعه سازمان بسیج، اقشار مختلفی نقش‌آفرینی می‌کنند که محور اصلی کارها بسیج جامعه پزشکی در همراهی و همکاری با وزارت بهداشت، درمان و آموزش پزشکی در حال انجام است. وی ادامه داد: در قالب این طرح تیم‌های پزشکی تشکیل‌شده است که افراد را معاینه می‌کنند و در صورت مشاهده علائم بیماری و یا تشخیص قطعی ابتلا به کرونا، به افراد به صورت حضوری و یا غیرحضوری خدمات می‌دهند و در صورت نیاز به حضور در بیمارستان نیز، فرد را به مراکز درمانی اعزام می‌کنند. ماموریت‌های بسیج مساجد در طرح حاج قاسم سلیمانی رضایی با اشاره به ماموریت‌های پایگاه‌های بسیج مساجد در این طرح گفت: اولین ماموریت پایگاه‌های بسیج، اطلاع‌رسانی و آگاهی‌رسانی به مردم و ارتقای سطح آموزش عمومی است. در مدت شیوع این بیماری، آموزش‌های متعددی از طریق رسانه ملی و یا فضای مجازی به مردم ارائه‌شده است اما در این برنامه به دنبال تکمیل این آموزش‌ها و همچنین ارائه آموزش به افرادی هستیم که با تلویزیون و یا فضای مجازی ارتباط کمتری دارند. در این طرح، بسیجیان بروشورهایی تهیه کردند و به مردم ارائه می‌کنند که این اطلاع‌رسانی از مطالبات مقام معظم رهبری هم بود. بیماریابی و غربالگری برعهده بسیجیان است مسئول سازمان بسیج مساجد و محلات با بیان اینکه دومین ماموریت پایگاه‌های بسیج، غربالگری و بیماریابی است، تصریح کرد: بسیجیان مساجد، محله به محله را تحت پوشش قرار داده‌اند و یا با مراجعه به در خانه مردم و یا تماس تلفنی، علائم بیماری را در افراد کنترل می‌کنند و در صورت مشاهده تب، سرفه، بدن‌درد و … افراد را به تیم‌های پزشکی ارجاع می‌دهند. اگر خانواده‌ای نیز علائمی نداشته باشد، به عنوان خانواده سالم و سلامت ثبت می‌کنند. کمک‌رسانی به نیازمندان در قالب کمک‌مومنانه وی سومین نقش و ماموریت بسیج مساجد را پشتیبانی از نیازمندان و افراد آسیب‌دیده از کرونا برشمرد و گفت: در ادامه برنامه ارائه کمک‌های مومنانه سازمان بسیج مستضعفین، در شرایط کنونی نیز تهیه و توزیع بسته‌های معیشتی براساس پایش و شناسایی‌های صورت گرفته ادامه خواهد داشت. بانک اطلاعاتی سازمان بسیج با بانک اطلاعاتی نهادها و گروه‌های حمایتی دیگر تطبیق داده‌شده است تا در ارائه کمک‌ها، هم‌افزایی داشته باشیم و خانواده‌ای جانماند. رضایی با اشاره به اینکه آمار دقیقی از بسته‌های معیشتی ارائه‌شده نداریم گفت: بسیاری از پایگاه‌ها از روی اخلاص و همچنین رعایت شئون نیازمندان از ارائه آمار پرهیز می‌کنند و برخی نیز به دلیل حضور در محیط‌های روستایی امکان ارائه گزارش ندارند، به همین دلیل تهیه آمار دقیق از کمک‌های صورت گرفته مقدور نیست. غربالگری بیماران تا زمان وجود کرونا ادامه دارد مسئول سازمان بسیج مساجد و محلات در پاسخ به این سوال که اجرای این طرح تا چه زمان ادامه خواهد داشت، گفت: ارائه کمک‌های مومنانه به نیازمندان تا پایان سال ادامه خواهد داشت و طرح غربالگری بیماران نیز تا زمانی که این بیماری در کشور وجود دارد، ادامه پیدا می‌کند. عزم ۵۴ هزار پایگاه بسیج مساجد برای گرامیداشت یاد حاج قاسم وی با اشاره به برنامه‌های پایگاه‌های بسیج به مناسبت اولین سالگرد شهادت حاج قاسم سلیمانی اظهارداشت: تمامی ۵۴ هزار پایگاه بسیج کشور به فراخور اقتضائات محلی و همچنین با در نظر گرفتن شرایط کرونایی برنامه‌هایی را به این مناسبت و برای گرامیداشت یاد حاج قاسم سلیمانی برگزار می‌کنند. رضایی افزود: در برخی از شهرها که وضعیت سفید کرونایی دارند، شاهد برگزاری یادواره با حضور مردم هستیم اما در شهرهای زرد، نارنجی و قرمز یادواره‌های مجازی بر بستر نرم‌افزارهای داخلی مانند روبیکا برگزار خواهد شد. به نیابت از حاج قاسم … مسئول سازمان بسیج مساجد و محلات تصریح کرد: برخی از پایگاه‌های بسیج در این ایام به نیابت از حاج قاسم سلیمانی حساب دفتری نیازمندان را صفر می‌کنند، غذای گرم و بسته‌های ارزاق توزیع می‌کنند و با برپایی ایستگاه‌های صلواتی اقلام بهداشتی مورد نیاز را به مردم ارائه می‌دهند. وی در پایان خاطرنشان کرد: تمامی این برنامه‌ها و اقدامات به صورت خودجوش از سوی مردم و با محوریت پایگاه‌های بسیج برای شهیدی که مرد میدان بود و خود را وقف مردم کرده بود، اجرایی می‌شود و هرپایگاهی در این روزها تلاش می‌کند در حد وسع و توان خود فعال باشد. انتهای پیام /
به گزارش خبرگزاری فارس، کمیته برگزاری بازی‌های المپیک زمستانی ۲۰۲۲ پکن از ۳۰ پیکتوگرام طراحی‌شده این بازی‌ها رونمایی کرد. کمیته برگزاری بازی‌های زمستانی با تبریک سال نو برای همه هواداران سراسر جهان، از ۳۰ پیکتوگرام ورزشی بازی‌های المپیک و پارالمپیک که برگرفته از خوشنویسی چینی است، رونمایی کرد. این پیکتوگرام‌ها همچنین دارای جنبشی خاص برای جذب نسل جوان به پکن است. لین کونژن طراح ارشد پیکوگرام‌ها، گفت: امید جدی ما ارائه سیستم فرهنگی چین از طریق این آرم‌های کوچک ورزشی است. انتهای پیام /
به گزارش خبرگزاری فارس، میثم مطیعی مداح اهل‌بیت (ع) برای استفاده هرچه بهتر کودکان و نوجوانان از عزاداری شهادت حضرت فاطمه زهرا (س) کودکان و نوجوانان دختر و پسر را برای شرکت در پویش مداحی برای فاطمیه دعوت کرد. در این فراخوان، کودکان و نوجوانان علاقه‌مند می‌توانند از میان اشعار منتخب ارسالی در پیام‌رسان ایتا به انتخاب خود یکی از اشعار را خوانده و فیلمی از اجرای‌شان را ارسال کنند. شرایط و ضوابط شرکت در پویش به شرح ذیل است: ۱. پیوستن به صفحه رسمی میثم مطیعی در پیام‌رسان ایتا و دریافت اشعار و صوت‌ها: eitaa. com / MeysamMotiee ۲. شرط سنی: برای دختران (از ۵ سال تا ۸ سال) «دو شعر برای دختر خانم‌ها» برای پسران (پیش‌دبستانی تا ششم) «دو شعر برای آقا پسرها» ۳. ضبط فیلم‌ها به صورت افقی ۴. ارسال مشخصات شرکت‌کننده به همراه فیلم: (نام و نام خانوادگی، سن، شهر محل سکونت، شماره تماس پدر یا مادر) ۵. ارسال فیلم‌ها به آی‌دی معرفی‌شده در کانال کودکان و نوجوانان شرکت‌کننده در این پویش می‌توانند فیلم‌های ضبط‌شده خود را از طریق پیام‌رسان ایتا به آدرس زیر ارسال کنند: eitaa. com / nojavan_motiee برترین آثار ارسالی منتشر خواهد شد و به قید قرعه به نفرات برتر، از طرف میثم مطیعی جوایزی اهدا می‌شود. فیلم توضیحات میثم مطیعی در خصوص این پویش را اینجا ببینید: انتهای پیام /
به گزارش گروه بین‌الملل خبرگزاری فارس، در پی حادثه چاقوکشی در لندن دقایقی بعد از آغاز سال جدید میلادی، سه نفر زخمی و راهی بیمارستان شدند. طبق گزارش «اکسپرس»، به گفته سخنگوی سرویس آمبولانس لندن، حدود ساعت ۱۲ و ۳۴ بامداد جمعه به وقت محلی آمبولانس برای رسیدگی به گزارش این حادثه در خیابان «اجور» حاضر شد و دو مرد مجروح و یک زن را به بیمارستان منتقل کرد. وضعیت این سه نفر مشخص نیست. بنابر گزارش‌ها، همچنان پلیس، آتش‌نشان‌ها و آمبولانس نزدیک تقاطع خیابان سیمور حضور دارند و تردد در هر دو جهت مسدود است. در تصاویر منتشر شده از صحنه حادثه تعداد زیادی خودروی پلیس و امدادی دیده می‌شود. پلیس «وست‌مینستر» حمله با سلاح سرد را تایید کرده و همچنین دستور بند ۶۰ را که به پلیس اجازه می‌دهد عملیات متوقف و جستجو کردن را انجام دهد، صادر کرده است. رسانه‌های محلی در گزارش‌های تایید نشده‌ای از بازداشت یک زن در این خصوص خبر داده‌اند. هنوز انگیزه و ماهیت این حمله مشخص نشده است. انتهای پیام / م
احمد علیرضابیگی نماینده مردم تبریز در مجلس شورای اسلامی در گفت‌وگو با خبرنگار پارلمانی خبرگزاری فارس، گفت: مقام قضایی دستور توقف واگذاری شرکت ایران ایرتور و انتقال اموال و دارایی‌های آن به شخص خریدار را صادر کرده اما علی‌رغم این دستور قضایی واگذاری اموال این شرکت با اصرار اسحاق جهانگیری معاون اول رئیس‌جمهور و فرهاد دژپسند وزیر امور اقتصادی و دارایی این اتفاق در حال انجام است. وی افزود: هیأت واگذاری ارجاع پرونده واگذاری شرکت ایران ایرتور به هیأت داوری را ضروری دانسته اما معاون اول رئیس‌جمهور نظرش بر عدم ارجاع این پرونده به هیأت داوری است و بر این مسأله اصرار و تأکید دارد و تاکنون این پرونده به هیأت داوری ارجاع نشده است. نماینده مردم تبریز مجلس شورای اسلامی اظهار داشت: متأسفانه آنچه که در بحث واگذاری شرکت کشت و صنعت مغان اتفاق افتاد در مورد شرکت ایران ایرتور هم در حال رخ دادن است و ما شاهد وقوع اتفاقات ناخوشایندی در این زمینه هستیم. علیرضابیگی خاطرنشان کرد: وزیر اقتصاد خود را برای اقدامات ناصوابی که از پیش از این در بحث واگذاری شرکت‌های دولتی انجام‌شده، هزینه کرده و به دفاع از این اقدامات ناصواب می‌پردازد و مجلس هم به همین خاطر در جلسات گذشته خود به وزیر کارت زرد داد. انتهای پیام / ‌
به گزارش خبرگزاری فارس از مشهد، در حالی کیفیت هوای ۴ منطقه مشهد از جمله الهیه، امامیه، خیام شمالی و خاقانی در شرایط ناسالم برای تمامی گروه‌ها قرار گرفت که بیشترین میزان آلودگی هوا به ترتیب در مناطقی همچون امامیه و الهیه با شاخص کلی ۱۶۱ و ۱۵۴ گزارش‌شده است. همچنین کیفیت هوا در سایر مناطق مشهد در شرایط ناسالم برای گروه‌های حساس گزارش‌شده و شاخص کلی در ۲۴ ساعت گذشته ۱۳۰ و هم‌اکنون ۱۰۹ در شرایط ناشالم برای گروه‌های حساس اعلام‌شده است. مرکز پایش آلاینده‌های هوای مشهد در گزارش خود به افراد مبتلا به بیماری‌های قلبی یا ریوی، سالمندان و کودکان توصیه کرده، فعالیت‌های طولانی یا سنگین خارج از منزل را کاهش دهند. انتهای پیام / ۷۰۰۳۱
به گزارش گروه سیاست خارجی خبرگزاری فارس، مراسم بزرگداشت سالگرد سپهبد شهید حاج قاسم سلیمانی و همرزمان شهیدش همزمان با ایام شهادت حضرت فاطمه زهرا سلام‌الله علیها شامگاه پنجشنبه در محل سفارت جمهوری اسلامی ایران در مسقط برگزار شد. در این مراسم که با حضور سفیر، اعضای سفارت و نهادهای جمهوری اسلامی ایران در عمان و جمعی از ایرانیان مقیم همراه با قرائت دعای کمیل برگزار شد، «علی نجفی خوشرودی» سفیر جمهوری اسلامی ایران در مسقط در سخنانی ضمن برشمردن برخی از صفات و ویژگی‌های آن شهید عزیز، یادش را گرامی داشت. سفیر جمهوری اسلامی ایران راز ماندگاری نام و یاد سردار دل‌ها را علاوه بر رشادت‌ها و دلاوری‌های ایشان، به خاطر صفات شخصی برجسته‌اش همچون اخلاص و فروتنی و رفتار نیک با مردم و همچنین معامله با خدا خواند. سفیر جمهوری اسلامی در بخش دیگری از سخنان خود با اشاره به راهبرد جمهوری اسلامی ایران در مبارزه با تروریسم عنوان کرد: اگر جانفشانی آن شهید بزرگوار در مبارزه با تروریسم و افراط گرایی نبود، الان ما شاهد گسترش این پدیده شوم و خطرناک در سراسر منطقه بودیم. نجفی خوشرودی ضمن تبیین مولفه‌های مادی و معنوی قدرت ملی، ارزش‌ها و آرمان‌های دینی و ملی را زمینه‌ساز اقدامات بی‌بدیل شهید حاج قاسم سلیمانی و همرزمانش برشمرد. به گزارش فارس، بامداد روز جمعه سیزدهم دی‌ماه ۱۳۹۸ (سوم ژانویه ۲۰۲۰) ساعاتی پس از انتشار اخباری مبنی بر اصابت موشک به دو خودرو در نزدیکی فرودگاه بغداد، حشد الشعبی عراق از شهادت سپهبد قاسم سلیمانی و «ابومهدی المهندس» معاون رئیس سازمان الحشد الشعبی عراق در حمله هوایی آمریکا خبر داد و ساعتی بعد سپاه پاسداران انقلاب اسلامی این خبر را تأیید کرد. در پی این خبر، وزارت دفاع آمریکا (پنتاگون) مسئولیت ترور شهید سلیمانی و ابومهدی المهندس را بر عهده گرفت و در بیانیه‌ای اذعان کرد که این ترور به دستور رئیس‌جمهور آمریکا صورت گرفته است. «دونالد ترامپ» رئیس‌جمهور آمریکا هم پس از این اقدام تروریستی مدعی شد که سردار سلیمانی در حال برنامه‌ریزی برای حملات علیه دیپلمات‌ها و نظامیان آمریکایی بود و خودش دستور ترور سردار سلیمانی را صادر کرده است. در همین خصوص نیز «سعید خطیب زاده» سخنگوی وزارت امور خارجه اخیرا در اظهاراتی تصریح کرد که جمهوری اسلامی ایران همانگونه که بارها اعلام کرده است پیگیری حقوقی بین‌المللی در ارتباط با ترور مجرمانه و بزدلانه سردار سلیمانی را در تمامی سطوح ادامه خواهد داد و این اقدام تروریستی را نه می‌بخشد و نه فراموش می‌کند. سخنگوی وزارت امور خارجه همچنین دوشنبه هشتم دی‌ماه در نشست هفتگی با خبرنگاران نیز تصریح کرد: اجازه نخواهیم داد خون شهید پایمال شود و آنهایی که چنین کردند از کیفر آن بی‌امان بمانند. انتهای پیام / انتهای پیام /
گروه جامعه خبرگزاری فارس- مریم شریفی؛ بهانه گفت‌وگویمان، انتخابش به‌عنوان پرستار نمونه کشوری بود در سالی که زیر سایه سنگین کرونا گذشت. اما صحبت‌هایمان در فضای بخش کرونای بیمارستان امام رضا (ع) محصور نماند. با روایت‌هایش یک‌بار از مشهد به اهواز و بار دیگر از همسایگی ثامن‌الحجج (ع) تا حریم عمه سادات (س) سفر کردیم. همان‌جا هم با دلگویه‌هایش دلمان را به یاد سردار دل‌ها گره زد و داغی که حالا یک‌ساله شده را تازه کرد. از «حمید ثقینی کاخکی»، پرستار بخش آی‌سی‌یو کرونا در بیمارستان امام رضا (ع) شهر مشهد برایتان می‌گویم که در روز پرستار، به‌عنوان پرستار نمونه کشوری توسط رییس‌جمهور مورد تقدیر قرار گرفت. با گفت‌وگوی ما با این مدافع سلامت فداکار که مدال دفاع از حرم را هم بر سینه دارد، همراه باشید. «حمید ثقینی کاخکی»، پرستار نمونه کشور به میدان مین خوش آمدید! *پشت سر گذاشتن ۱۰ ماه پرفراز و نشیبی که زیر سایه سنگین کرونا بر مردم ایران گذشت، بدون حضور فداکارانه کادر درمان و به‌ویژه همراهی صبورانه و دلگرم‌کننده پرستاران، غیرقابل‌تصور است. برای شروع گفت‌وگو خوب است برگردیم به ابتدای ماجرا و از حال‌وهوای خودتان و همکارانتان در مواجهه با اولین بیماران مبتلا به کرونا در آن فضای ترس و نگرانی اولیه بگویید. - ویروس کووید ۱۹ آرام‌آرام خودش را در بیمارستان‌ها نشان داد. اوایل مشاهده می‌شد علائمی در برخی بیماران بروز می‌کند که با علائم بیماری‌های عفونی و حاد تنفسی شناخته‌شده، متفاوت است. اقدام اولیه این بود که این بیماران از سایر بیماران جدا می‌شدند. همزمان با گسترش موج شیوع ویروس کرونا در شهرهای مختلف، آمار مبتلایان به این ویروس در مشهد هم افزایش پیدا کرد. اینطور بود که این بیماران را از بخش‌های مختلف جدا کرده و در یک بخش مشخص به نام بخش کرونا بستری کردند. با ادامه این روند، کم‌کم بخش‌های دیگر مثل بخش CCU که محل فعالیت ما بود، تعطیل شد و نیروهایش به بخش کرونا منتقل شدند. چیزی نگذشت که بیمارستان امام رضا (ع) به «رفرال کرونا» تبدیل شد. از این مرحله، بیماران مبتلا به کرونا از مراکز درمانی دیگر به بیمارستان ما و بیمارستان «شریعتی» منتقل می‌شدند و همین مسئله، فشار سنگینی بر کادر درمان وارد کرد. با بالا رفتن تعداد مبتلایان، سایت ۲ بیمارستان امام رضا (ع) کاملا به سانترال کرونا تبدیل شد و در ادامه، سایت یک هم به آن اضافه شد. درست است که ورود یک ویروس ناشناخته و یک بیماری نوپدید، ترس و نگرانی عمیقی در جامعه ایجاد کرده‌بود اما به‌طور طبیعی، مواجهه ما به‌عنوان کادر درمان با این بیماری، مواجهه متفاوتی بود. اگر بخواهم تصویر ملموسی برای شما ترسیم کنم، باید بگویم کادر درمان مثل گروه تخریب هستند که در زمان جنگ وارد میدان مین می‌شوند. این افراد اساسا آموزش دیده‌اند که برای خنثی‌کردن مین وارد عمل شوند تا یک معبر را برای عبور ایمن نیروها پاکسازی کنند. کادر درمان هم آموزش دیده‌اند که در موقعیت‌های بحرانی مثل شیوع کرونا، برای دفاع از سلامت و جان انسان‌ها وارد عمل شوند و به درمان بیماران بپردازند. همان‌طور که تخریب‌چی‌ها می‌دانند هر لحظه ممکن است مین منفجر شود و جانشان را از دست بدهند، پزشکان و پرستاران هم می‌دانند در روند درمان بیمارانی مثل مبتلایان به کرونا، ممکن است خودشان هم آلوده شوند و جانشان به خطر بیفتد. اما «آگاهانه» و «با اعتقاد» وارد این میدان خطرناک می‌شوند. این خیلی مهم است. فرق دارد که فقط آگاهانه وارد شوی یا به این راه اعتقاد هم داشته‌باشی. عکس، تزیینی است *مشتاقیم برایمان از این تفاوت بگویید. - وقتی فقط آگاهانه وارد فضای پرالتهاب پرستاری از بیماران مبتلا به کرونا شوی، این یک رفتار متعهدانه نسبت به موقعیت شغلی و وظیفه حرفه‌ای است که بر عهده گرفته‌ای. این شاید کاری باشد که همه پرستاران در همه جای دنیا انجام داده و می‌دهند. اما یک‌وقت است که به این راه و به این حرکت، اعتقاد هم داری. اینجا رفتارت متفاوت خواهد شد و شرایط شغلی و حرفه‌ای، تعیین‌کننده ارتباط تو با بیماران نخواهد بود. من با سابقه ۲ دهه فعالیت به‌عنوان پرستار، شهادت می‌دهم اکثریت قریب‌به‌اتفاق همکارانم کاملا براساس اعتقاد وارد این عرصه شده‌اند و با انتخاب حضرت زینب (س) به‌عنوان الگوی خود، هدفشان خدمت به انسان‌ها و زنده‌نگه‌داشتن روحیه ایثار و فداکاری و همان روحیه بسیجی است. وقتی اعتقادات دینی و انگیزه‌های معنوی چاشنی علم و تجربه و مهارت می‌شود، باعث می‌شود آن لطف و محبت پرستار به بیمار حتی از مرحله بشریت هم فراتر برود و به سمت «الوهیت» میل کند. چنین انگیزه مقدسی، انسان را قادر به انجام کارهای بزرگ می‌کند. فقط چنین انگیزه‌ای باعث می‌شود یک رزمنده در زمان جنگ، خودش را روی میدان مین بیندازد تا همرزمانش به سلامت از میدان عبور کنند و بتوانند مسیر خدمت را ادامه دهند. فعالیت کادر درمان و همکاران من در جامعه پرستاری در دوران کرونا کاملا متکی به همین دیدگاه بود. به همین دلیل پرتوان بودند اما در این ۱۰ ماه سخت، پرتوان‌تر نشان دادند و پرآوازه بودند اما پرآوازه‌تر شدند. *این همان تعبیر زیبایی است که مقام معظم رهبری در سخنرانی روز پرستار در تقدیر از پرستاران بیان کردند … - ما کادر درمان به‌ویژه جامعه پرستاری بی‌نهایت از الطاف حضرت آقا سپاسگزاریم. آنقدر لطف و کرامت از ایشان دیده‌ایم که نمی‌دانیم چگونه باید قدردانی کنیم. صحبت‌های حضرت آقا در روز پرستار که به‌قدری کامل و جامع بود که دیگر جای هیچ حرف و نکته‌ای باقی نماند. من هرچه بخواهم بگویم، مثل ستاره‌ای در مقابل خورشید سخنان ایشان است. نکند راه را اشتباه آمده باشی؟ *خوشبختانه به نظر می‌رسد بعد از صحبت‌های مطرح‌شده در روز پرستار و به‌ویژه با تاکیدات مقام معظم رهبری، بحث تقدیر از جایگاه پرستاران و توجه به مطالبات جامعه پرستاری ازجمله مسئله استخدام و اجرای قانون تعرفه‌گذاری خدمات پرستاران، این مسائل بیش از گذشته مورد توجه قرار گرفته. درست است؟ - برای ورود به ین موضوع، بد نیست به یک نکته اشاره کنم. همان‌طور که عرض کردم، افرادی که به‌عنوان پرستار وارد سیستم درمانی کشور شده‌اند، این مسیر را با انگیزه‌های معنوی انتخاب کرده‌اند و مسائل مادی برایشان در اولویت نیست. بین خود ما همیشه این گفت‌وگو وجود دارد که اگر فردی با انگیزه‌های مالی وارد مسیر پرستاری شده، راهش را اشتباه انتخاب کرده است. درواقع این نگاه با ماهیت حرفه پرستاری در تضاد است. تصور کنید فردی با انگیزه دریافت حقوق بالا لباس پرستاری به تن کرده تا برای ادامه زندگی‌اش یک رفاه نسبی برای خودش فراهم کند. اما وقتی شغل او به‌دلیل ارتباط مستقیم با بیماران طوری است که هر لحظه ممکن است به ایدز، هپاتیت و بیماری‌های واگیردار مبتلا شود و سلامتی و جانش را از دست بدهد، این حقوق بالا و رفاه به چه کارش خواهد آمد؟ آنچه مسلم است، این است که ارتباط گروه پرستاری (پرستار، بهیار، پرسنل اتاق عمل، هوش‌بری و فوریت‌های پزشکی) و دوستان کمک‌پرستار با بیمار بسیار بسیار بیشتر از سایر اقشار کادر درمان است. ما برای پزشکان و متخصصان عزیزمان که بسیار زحمت می‌کشند، احترام فراوانی قائلیم اما باید پذیرفت که پرستاران به دلیل ساعات طولانی شیفت و ارتباط کاملا مستقیم با بیماران برای پانسمان، رگ‌گیری، سونداژ، نمونه‌گیری و …، شرایط خاص‌تری دارند و ممکن است در حین کار دچار مشکلاتی شوند که جبران‌ناپذیر باشد. منظورم را با یک مثال بیشتر توضیح می‌دهم. حدود ۱۰ سال قبل در زمان فعالیتم در یکی از شهرهای اطراف مشهد، یکی از خانم‌های پرستار که بعد از گذشت چند سال از ازدواجشان در آستانه مادر شدن بود، مسئول رگ‌گیری از یک بیمار مبتلا به هپاتیت شد. ایشان با دقت مشغول کار شد اما بیمار که خیلی بی‌قرار بود، درست وقتی خانم پرستار داشت سوزن خونی را از آنژیوکت بیرون می‌کشید، یک‌دفعه عکس‌العمل نشان داد. در اثر آن ضربه، تمرکز پرستار به هم خورد و آن سوزن آلوده به خون بیمار مبتلا به هپاتیت وارد دست خودش شد! نفس‌ها در سینه حبس شده‌بود. اقدامات ایمنی اولیه را برای خانم پرستار انجام دادیم، نمونه خون از او گرفتیم و همه دلداری‌اش دادیم که اتفاقی نخواهد افتاد. اما در آن زمان که تا نمونه خون به انستیتو پاستور در تهران برود و نتیجه‌اش برگردد چیزی حدود یک ماه تا ۴۵ روز طول می‌کشید، استرس آزاردهنده و فشار روحی سنگینی به این خانم وارد شد. مدام نگران سلامتی خودش و جنینش بود و جز انتظار کاری از دستش ساخته نبود. به لطف خدا نتیجه آزمایش از سلامتی خانم پرستار حکایت می‌کرد اما یک‌بار دیگر نشان داد کار پرستاری با چه مخاطراتی همراه است؛ مخاطراتی که هیچ آورده مالی نمی‌تواند آن را جبران کند. وقتی اولین اشتباه، آخرین اشتباه می‌شود *اینجا شباهت کار پرستاری با کار تخریب‌چی‌ها در میدان مین بهتر درک می‌شود … - دقیقا. تخریب‌چی با اینکه با مجموعه‌ای از اطلاعات و تجربیات وارد میدان مین می‌شود اما این به معنی مصونیتش در مقابل مین نیست چون آن مین هر لحظه ممکن است رفتار متفاوتی نشان دهد که با دانش و تجربه او تطابق نداشته باشد. به همین دلیل است که این اصطلاح در میان تخریب‌چی‌ها متداول است که؛ «اولین اشتباه، آخرین اشتباه است.» همین قاعده در کار پرستاری هم صادق است. در آن سطح از ارتباط مستقیم که میان پرستار و بیمار برای خدمت‌رسانی وجود دارد، هر اشتباهی و حتی هر اتفاق غیرارادی می‌تواند جبران‌ناپذیر باشد. چند سال قبل در یکی از شهرها همکار جوانی داشتیم که تازه درسش تمام‌شده و برای گذراندن طرح وارد بیمارستان شده‌بود اما بعد از ۲ ماه از او خواسته شد پایان طرحش را بگیرد و به همکاری‌اش خاتمه دهد! ماجرا از این قرار بود که او در دوران دانشجویی‌اش در اثر یک اشتباه و از طریق سوزن آلوده، از طریق یک بیمار مبتلا به هپاتیت شده بود. حالا بیمارستان با اطلاع از این موضوع، برای حفاظت از سلامت بیماران و کادر درمان از او خواسته‌بود کناره‌گیری کند. یک‌لحظه تصور کنید؛ جوانی که با علاقه و با هزار آرزو وارد رشته پرستاری شده و کلی درس‌خوانده، به خاطر یک اتفاق که شاید خودش هم در آن چندان نقشی داشته، هم سلامتی‌اش به خطر افتاده و هم باید برای همیشه از شغل موردعلاقه‌اش دست بکشد. ببینید این جوان – که به‌تازگی هم عقد کرده‌بود – چقدر تحت فشار روحی قرار می‌گیرد. این همکار ما واقعا دچار افسردگی شده‌بود. البته خدا کمک کرد، توانستیم پیگیری کنیم که ایشان در همان بیمارستان در بخش‌های خاصی، در شرایط خاصی و با رعایت پروتکل‌های بهداشتی بتواند به کارش ادامه دهد. خب، شما به فردی که آمده در یک محیط کاری شروع به فعالیت کند، بگویید: «این حقوق و مزایای خوب برایت در نظر گرفته‌شده اما همین فردا ممکن است در جریان کار اتفاقی بیفتد که جانت را از دست بدهی …» آیا کسی هست که چنین کاری را حتی با بهترین حقوق و مزایا قبول کند؟ *البته کاملا واضح است که توضیحات شما درباره ماهیت کار پرستاری، به معنی بی‌اهمیت بودن مسائل مادی و لزوم فراهم شدن رفاه پرستاران در فضای کار نیست. - کاملا درست است. آنچه عرض کردم، اصل ماجرا بود؛ اینکه نگاه جامعه پرستاری، نگاه مادی نیست و همه همکاران ما برای خدمت به این عرصه وارد شده‌اند. اما این خدمت، ملزوماتی دارد. در مسیر خدمت پرستاران، شرایط و امکاناتی موردنیاز است که همان‌طور که حضرت آقا فرمودند، باید فراهم شود و موانعی وجود دارد که باید رفع شود. در عین حال که فعالیت‌های ما معنوی است اما به هر صورت، ما هم به‌عنوان انسان نیازهایی داریم، از آن طرف نسبت به خانواده‌هایمان مسئول هستیم و باید زمینه راحتی و آسایش آنها را فراهم کنیم. رهبر انقلاب می‌فرمایند عملکرد بیمه‌ها باید به‌گونه‌ای باشد که کسی که در خانه بیمار دارد، جز بیمارداری رنج دیگری نداشته‌باشد. درباره فعالیت پرستاران هم همین نگاه باید وجود داشته‌باشد؛ پرستار در محیط درمانی آنقدر باید فکرش آزاد باشد که وقتی بر بالین بیمار حضور پیدا می‌کند، تمرکزش فقط بر رسیدگی و خدمت به او باشد نه اینکه مشکلاتی در زمینه امکانات و تجهیزات درمانی، شرایط محل خدمت و مسائل مرتبط با میزان حقوق و مزایا و نحوه پرداخت و توزیع آن فکرش را مشغول کند و تمرکزش را به هم بریزد. عکس، تزیینی است خدمت‌رسانی با اعمال شاقه! *به نظر می‌رسد دوران سخت شیوع کرونا و شیفت‌های فشرده و طولانی پرستاران به‌دنبال افزایش تعداد بیماران، باعث تشدید این مشکلات و کاستی‌ها شد. - بله. همینطور است. به‌طور مثال، من با یک ناراحتی کلیوی دست‌وپنجه نرم می‌کنم. هر ۲، ۳ سال یک‌بار درد کلیه شروع می‌شود و با دفع سنگ همراه است. اما در همین مدت ۱۰، ۱۱ ماه شیوع کرونا، من ۲ بار سنگ دفع کرده‌ام! چرا؟ چون وقتی در بیمارستان مشغول کار هستم، نمی‌توانم به اندازه کافی آب مصرف کنم. در ساعات شیفت، فرصت برای پرداختن به این امور نیست و با توجه به لباس‌های خاصی که باید بر تن کنیم، عملا امکان نوشیدن آب برای ما فراهم نمی‌شود. شرایط جسمانی من باعث شده از شیفت‌های طولانی معاف شوم اما بسیار اتفاق می‌افتد همکارانم در طول شیفت ۱۲ ساعته آب نمی‌نوشند تا نیاز ضروری به استفاده از دستشویی پیدا نکنند چون در این صورت، لازم است لباس حفاظتی سرتاسری‌شان را تعویض کنند و لباس نو بپوشنداما این کار با توجه به محدودیت‌های موجود، امکان‌پذیر نیست! عکس، تزیینی است کنترل کرونا یا دیابت یا سل؟ مسئل این است! *بی‌تعارف باید گفت چنین شرایطی، واقعا باورکردنی نیست … - به‌طور کلی، رسیدگی به بیمار مبتلا به کرونا نسبت به بیمار عادی، سنگین‌تر و سخت‌تر است چون ویروس کرونا باعث تشدید سایر بیماری‌های زمینه‌ای در فرد می‌شود، بیماری‌هایی مثل دیابت، فشار خون، ناراحتی‌های کبدی و کلیوی، بیماری‌های عفونی و … علاوه‌براین، ازآنجاکه ویروس کرونا باعث تضعیف قوای جسمانی و تضعیف سیستم ایمنی بیمار می‌شود، برخی بیماری‌هایی که حتی خودش هم از آن خبر ندارد، نمودار می‌شود. برای مثال، بعد از چند روز از بستری شدن یکی از بیماران در بخش کرونای بیمارستان ما، علائم موجود نشان داد او به بیماری سل هم مبتلاست درحالی‌که خودش هم اصلا از این موضوع اطلاع نداشت. همکارانمان به‌سرعت او را ایزوله کردند و درمان سل را هم برایش شروع کردند. حالا به آنچه توضیح دادم، خطر ابتلا به عفونت‌های بیمارستانی در شرایط حساسی مانند شیوع کرونا را هم اضافه کنید. وقتی از پرستاری در بخش کرونا صحبت می‌کنیم، تصور می‌شود کار پرستار فقط رسیدگی به بیمار در زمینه عوارض همین ویروس است درحالی‌که پرستار باید علاوه‌براین، مراقبت همه‌جانبه‌ای نسبت به تمام بیماری‌های زمینه‌ای بیمار و عفونت‌های بیمارستانی هم داشته‌باشد. در چنین وضعیتی است که پرستار با توجه به ارتباط کاملا مستقیمی که با بیمار دارد، خودش هم در معرض ابتلا به انواع بیماری‌های عفونی و واگیردار قرار می‌گیرد و لازم است پروتکل‌های بهداشتی را به‌اصطلاح موبه‌مو انجام دهد و همین، شرایط را برای پرستاران بسیار سخت‌تر می‌کند. البته با وجود تمام این دقت‌ها و مراعات‌ها، باز هم تعداد زیادی از همکاران ما به ویروس کرونا مبتلا شدند و متاسفانه برخی از این عزیزان را هم از دست دادیم. خود من هم ۲ بار به کرونا مبتلا شدم. اما خب، به دلیل همین سختی‌ها و خطرات است که معتقدیم گروه درمان و پرستاران، «منتخب الهی» هستند. عکس، تزیینی است *چه تعبیر دلنشینی! این حس واقعا در شما و همکاران‌تان وجود دارد که در این مسیر، انتخاب‌شده هستید؟ - اعتقاد من این است که هرکس در هرکجا برای خدمت به بشریت تلاش می‌کند، منتخب الهی است در جامعه. فرقی ندارد در چه جایگاهی باشد؛ کارمندی که با تعهد در اداره‌اش کار می‌کند و ارباب‌رجوع با رضایت از اتاقش خارج می‌شود هم انتخاب‌شده است. اما در این میان کسی که در مسیر خدمت، جانش را سپر جان مردم جامعه می‌کند، خدمتش ارزش والاتری دارد. چرا مدافعان وطن که لب مرز در حال خدمت هستند، مورد احترام و علاقه مردم هستند؟ چون آسایش و جانشان را کف دست گرفته‌اند تا از امنیت و جان هموطنان محافظت کنند. خدمتگزاران جامعه پزشکی و پرستاری هم در مسیر خدمت، همین‌طور آماده‌اند با بذل جانشان سپر جان مردم باشند. «حمید ثقینی»، نفر سمت چپ وقتی به فاصله ۲ ماه، ۲ بار کرونا به سراغت می‌آید! *گفتید در ۱۰ ماه گذشته ۲ بار به کرونا مبتلا شدید؟ از این ۲ تجربه برایمان بگویید. - من در بخش کرونا به سخت‌گیری در رعایت پروتکل‌های بهداشتی، معروف هستم اما با تمام ملاحظات و مراعات‌ها، در همان اسفند ماه به کرونا مبتلا شدم. ماجرا با تب‌ولرز و درد مفاصل شروع شد. با خودم فکر کردم حتما یک آنفلوآنزای معمولی است. دو روزی که شیفت نیستم، استراحت می‌کنم و بهتر می‌شوم. حالم اما رفته‌رفته بدتر شد تا جایی‌که روز سوم مجبور شدم به درمانگاه مراجعه کنم. آنجا هم مورد خاصی تشخیص ندادند. اما همان شب با بروز مشکل تنفسی، مسئله وارد مرحله نگران‌کننده شد. اینجا بود که خودم مشکوک شدم و صبح فردا قبل از شروع شیفت کاری، پیش متخصصان عفونی بیمارستان رفتم و آنجا با انجام آزمایش و سی‌تی‌اسکن مشخص شد به ویروس کرونا مبتلا شده‌ام. ازآنجاکه روز چهارم درگیری بود و در روزهای گذشته در ارتباط با اعضای خانواده‌ام بودم، آن‌ها هم مشکوک بودند. آزمایش نشان داد متاسفانه همسرم هم مبتلا شده. خلاصه، هر دو در خانه قرنطینه شدیم و ۱۲ روز طول کشید تا علائم رفع شد. دو ماه و نیم گذشته‌بود و مشغول فعالیت در بخش آی‌سی‌یو کرونا بودم که یک روز با علائم گوارشی مواجه شدم. در ماه مبارک رمضان بودیم و آن حالت تهوع اولیه بعد از یکی دو روز تبدیل به درد معده و دل‌درد شد. با توجه به تجربه نوبت قبل، این بار زودتر پیگیر ماجرا شدم. آزمایش PCR نشان داد برای دومین بار به کرونا مبتلا شده‌ام و این بار با جهشی که ویروس پیدا کرده، عوارض گوارشی آن گریبانگیرم شده. البته این موضوع جدید یا عجیبی نیست و تعداد زیادی از همکارانم هم تا امروز ۲ بار به کرونا مبتلا شده‌اند. حتی تجربه ۳ بار ابتلا به این ویروس را هم بین همکارانمان داشته‌ایم! با توجه به آلودگی شدید محیط بخش کرونا و ارتباط مستقیم پرستاران با بیماران مبتلا به این ویروس، این موضوع غیرقابل اجتناب است. بی‌صبرانه منتظر بهار و واکسن کرونای ایرانی هستم *در این شرایط که حتی ابتلا به کرونا هم نمی‌تواند مصونیت قطعی برای افراد ایجاد کند، ساخت واکسن کرونا و تزریق آن چقدر می‌تواند کمک‌کننده باشد؟ - قطعا بسیار کمک‌کننده خواهد بود. اگر تعداد زیادی از مردم بتوانند واکسن تزریق کنند و با این اتفاق حتی برای مدت محدود ۲ ماه و ۶ ماه هم مصونیت ایجاد شود، باز هم بسیار خوب است. در حال حاضر مهم‌ترین اولویت، قطع زنجیره انتقال ویروس است و واکسن می‌تواند به این مسئله کمک کند. امیدوارم تلاش‌های انجام‌شده برای تهیه واکسن موفقیت‌آمیز باشد و هرچه زودتر ویروس کرونا ضعیف شده و از بین برود. من بسیار امیدوارم تا فصل بهار، واکسن کرونای ایرانی هم به مرحله تولید برسد و ایمنی‌بخش هموطنان درمقابل این ویروس باشد. *پس شما هم از طرفداران شعار «واکسن می‌سازیم» هستید … - بله. چون به دانشمندان و محققان ایرانی واقعا اعتماد و ایمان دارم. به اعتقاد من، این عزیزان هم، منتخب خداوند هستند برای خدمت به بشریت. دعا می‌کنم به یاری خدا و با نظر عنایت امام رضا (ع)، تلاش‌های تیم تحقیقاتی تولید واکسن کرونای ایرانی به ثمر برسد و ما بتوانیم واکسن ساخت کشور خودمان را استفاده کنیم. من به تحقق این موضوع، امید بسیار زیادی دارم. دلم می‌خواهد واکسن ایرانی وارد سیستم درمانی کشورم بشود، نگاهمان به دست دانشمندان هموطن‌مان باشد و مشکلات درمانی‌مان به دست خودمان رفع شود. دانشمندان ایرانی در میان بهترین‌های جهان به‌لحاظ جایگاه علمی هستند و حتما توانایی دستیابی به واکسن کرونا را دارند. فقط کافی است حمایت کاملی از آنها صورت بگیرد. از من بپرسید، می‌گویم دانشمندان ما حتما در این راه موفق می‌شوند. تقدیر از «حمید ثقینی» به عنوان «پرستار نمونه کشور» توسط رییس‌جمهور در روز پرستار از مشهد به اهواز، به عشق سلامتی مردم *دیگر وقت آن است که به بحث شیرین انتخاب شما به‌عنوان پرستار نمونه کشور بپردازیم. براساس شنیده‌ها، در کنار خدمت مستمر و مؤثر در بخش کرونای بیمارستان امام رضا (ع) شهر مشهد، یکی از دلایل دستیابی شما به این موفقیت، حضور داوطلبانه‌تان در اهواز در زمان پیک کرونا در این شهر بوده. چه اتفاقی افتاد که گذر شما در آن روزهای حساس به اهواز افتاد؟ - یک روز در یکی از گروه‌های پرستاری در فضای مجازی، پیامی از طرف مدیر پرستاری دانشگاه علوم پزشکی مشهد دیدم. در آن پیام گفته شده‌بود اهواز از نظر شیوع ویروس کرونا در وضعیت قرمز قرار گرفته و بنابر اعلام وزارت بهداشت و معاونت پرستاری، پرستار بخش آی‌سی‌یو کرونا در این شهر به تعدادی نیست که بتوانند این شرایط حساس و فوق‌العاده را پوشش دهند. بنابراین در حال حاضر به کمک نیروهای پرستار با تخصص آی‌سی‌یو نیاز دارد. اگر کسی برای اعزام به این شهر تمایل دارد، اعلام آمادگی کند. من بلافاصله به شماره تلفن اعلام‌شده، پیامک دادم و اعلام آمادگی کردم. از قضا، مسئولیت هماهنگی امور اعزام بر عهده آقای دکتر «سعید لک»، معاون دفتر توانمندسازی و بهبود سرمایه‌های انسانی معاونت پرستاری در وزارت بهداشت بود که دوست صمیمی خودم و همرزمم در زمان دفاع از حرم در سوریه بود. *تقدیر از «حمید ثقینی» به عنوان پرستار نمونه کشور در روز پرستار با آقای دکتر تماس گرفتم و ایشان توضیحاتی از وضعیت بیمارستان‌های شهر اهواز داد و پرسید: می‌توانی بروی؟ گفتم: بله. کی باید حرکت کنم؟ گفت: اگر بتوانی، همین الان. گفتم: بله. می‌توانم. خلاصه همان شب تلفنی بلیط هواپیما برای اهواز 
رفتم و فردا با اولین پرواز به این شهر رفتم. آن شب در خوابگاه دانشگاه علوم پزشکی اهواز در کنار چند پرستار دیگر ماندم که از شهرهای مختلف آمده‌بودند ازجمله آقای «محمدی»، پرستاری که در دفاع از حرم اسیر داعش شد و بعد از دست آنها نجات پیدا کرد. خلاصه از فردا صبح کارمان در در بیمارستان‌های اهواز شروع شد و من در بخش آی‌سی‌یو کرونا بیمارستان «سینا» در شهرستان «کارون» مشغول خدمت شدم. «حمید ثقینی» (با لباس حفاظتی سفید) / دکتر «سعید لک» (با لباس حفاظتی آبی) - بخش آی سی یو کرونا بیمارستان «سینا» شهرستان «کارون» *در اهواز چه خبر بود؟ مشاهدات شما با شنیده‌ها منطبق بود؟ - بخش‌های آی‌سی‌یو به‌لحاظ تجهیزات، وضعیت خوبی داشت اما بخش‌های جدیدی که برای این منظور آماده شده‌بود، به‌طور طبیعی نقایصی داشت. اما مشکل اصلی در وضعیت بیماران بود. تا آن موقع، کرونا اغلب افراد بالای ۵۰ سال را درگیر می‌کرد اما در اهواز می‌دیدیم تعداد زیادی بیماران زیر ۳۰ سال در بخش کرونا بستری شده‌اند. درواقع نوع جدیدی از ویروس در این شهر فعال شده‌بود؛ نوع خاصی که جوان‌ترها را هم گرفتار می‌کرد، منجر به مرگ‌های ناگهانی می‌شد و شرایط را سخت‌تر کرده‌بود. به هر صورت ما ۲ هفته در اهواز حضور داشتیم و در کنار کادر درمان محترم این شهر به بیماران خدمت کردیم. در پایان مأموریت، نیروهای جدیدی که از مشهد آمده‌بودند و ۶، ۷ نفر از خانم‌های پرستار هم در میان آنها حضور داشتند، جایگزین ما شدند. اتفاقا ۲، ۳ نفر از آن همکاران در حین خدمت به بیماران اهوازی به کرونا مبتلا شدند و مجبور شدند تا پایان دوره قرنطینه در این شهر بمانند. «حمید ثقینی» در دوران خدمت به رزمندگان مدافع حرم در سوریه- درمانگاه پادگان از بیمارستان مشهد به بیمارستان صحرایی «بوکمال» *در صحبت‌های قبلی‌تان نکته مهمی وجود داشت. از همرزم بودن با دکتر «لک» در سوریه گفتید. درست متوجه شدم؟ شما در دفاع از حرم حضور داشتید؟ - بله. قسمت شد در ۲ نوبت به‌عنوان کادر درمان در خدمت مدافعان عزیز حرم باشیم؛ نوبت اول در کنار تیپ فاطمیون بودیم و در نوبت دوم، در عملیات «بوکمال» در بیمارستان صحرایی یا به قول دوستان عرب‌زبان در «مستشفی می‌دانی» در حدود ۵ کیلومتری خط مقدم درگیری به رزمندگانی که مجروح می‌شدند، خدمت می‌کردیم. مسئولیت آن بیمارستان صحرایی با من بود. *این یک پایان غافلگیرکننده برای این گفت‌وگوست. چه اتفاقی افتاد که هوای دفاع از حرم به دل و سرتان افتاد؟ - راستش را بخواهید، من کاره‌ای نبودم! دست دیگری مرا به این مسیر کشاند. لطف خدا، عنایت اهل‌بیت (ع) و دعای دوستان به‌ویژه دعای بیمارانی که به آنها خدمت کرده‌بودم، این توفیق را نصیبم کرد. البته اینطور نبود که خودم برای اعزام به سوریه و خدمت به رزمندگان مدافع حرم تلاش نکرده‌باشم. برای اعزام اول، شاید حدود یک سال پیگیر بودم اما هر بار به دلیلی امکان اعزام فراهم نمی‌شد. خلاصه به‌اصطلاح هفت‌خوان رستم را پشت سر گذاشتم تا بالاخره توفیق پیدا کردم در جمع مدافعان حرم حاضر شوم. بیمارستان صحرایی- سوریه- «حمید ثقینی» (نفر دوم از سمت راست) / شهید مدافع سلامت دکتر «قاسم پورآبادی» که جان خود را در جریان مداوای بیماران مبتلا به کرونا فدا کرد (نفر چهارم از سمت راست) / سایر نفرات، رزمندگان افغانستانی مدافع حرم تیپ فاطمیون هستند تیپ «فاطمیون» و اجبار؟! آنها آمده‌بودند برای دفاع از حرم عمه‌شان *احتمالا در جریان مصاحبه اخیر خبرنگار افغانستانی طلوع نیوز با دکتر ظریف، وزیر امور خارجه کشورمان هستید. این خبرنگار مدعی شد ایران، افغان‌ها را برای جنگ به سوریه می‌فرستد! شما مدتی از نزدیک با رزمندگان افغانستانی مدافع حرم تیپ فاطمیون در ارتباط بودید. واقعا چنین چیزی در آنها دیدید؟ رزمندگان تیپ فاطمیون را به‌اجبار به سوریه آورده‌بودند؟ برایمان از حال‌وهوای آن‌ها بگویید. - اصلا چنین چیزی نبود. من ۶۱ روز در پادگان محل استقرار تیپ فاطمیون حضور داشتم و درواقع با آنها زندگی کردم. واقعا انسان از آن‌همه خلوص آن رزمندگان افغانستانی، منقلب می‌شد. بچه‌های فاطمیون واقعا پاک بودند و داوطلبانه و با عشق خودشان را به سوریه می‌رساندند. از حال‌وهوای معنوی آنها هرچه بگویم، کم است. ۸۰، ۹۰ درصد رزمندگان فاطمیون که من به آنها خدمات درمانی ارائه می‌کردم، از سادات بودند. نمی‌دانم چطور می‌شود حس و حال آنها را وصف کرد؛ آن‌ها واقعا آمده‌بودند از حرم عمه خودشان دفاع کنند. آن خبرنگار و همفکرانش نمی‌توانند این مسائل را درک کنند. خودم شاهد بودم به رزمندگانی که از خط مقدم به پادگان برمی‌گشتند، گفته می‌شد: دوره ماموریت‌تان تمام‌شده. می‌توانید برگردید خانه. اما آنها با اینکه همسر و فرزندانشان را تنها گذاشته و آمده‌بودند، حاضر نبودند سوریه را ترک کنند و سر خانه و زندگی‌شان بروند. حمید ثقینی در کنار یکی از رزمندگان مدافع حرم تیپ فاطمیون در درمانگاه پادگان- سوریه شاید کسی فکر کند مسئله مالی در میان بود. خیال همه را راحت کنم. آن طرف، داعش به امثال این رزمندگان ۵، ۶ برابر درآمدی که در خود ایران داشتند و با آن زندگی‌شان را اداره می‌کردند، پول می‌داد. بنابراین اگر مسائل مالی برایشان مهم بود، حضور در جبهه مقابل بیشتر برایشان منفعت داشت. اما واقعیت این است که هیچ‌چیزی غیر از دفاع از مرزهای اعتقادی برای رزمندگان مدافع حرم ازجمله رزمندگان فاطمیون اهمیت نداشت. بالاتر درباره حساسیت کار تخریب‌چی‌های میدان مین صحبت کردیم. از نظر من، مدافعان حرم مثل فوتبالیست‌هایی بودند که در یک زمین مین‌گذاری‌شده فوتبال بازی می‌کردند! حالا با حساب‌وکتاب‌های مادی این دنیا، چقدر پول بدهیم می‌تواند این سطح از شجاعت و فداکاری را جبران کند؟ سردار سلیمانی هم بارها از شجاعت رزمندگان تیپ فاطمیون تقدیر کرده‌بود و به آنها علاقه خاصی داشت. حاج قاسم سلیمانی در عملیات آزادسازی «بوکمال» کاش در بصیرت و خدمت، «حاج قاسم» الگویمان باشد *این گفت‌وگو در ایام سالگرد شهادت سپهبد شهید حاج قاسم سلیمانی منتشر خواهد شد و بهترین پایان برای آن، یاد سردار دل‌هاست. در صحبت‌هایتان اشاره کردید در عملیات آزادسازی «بوکمال» در بیمارستان صحرایی حضور داشتید. آیا در آن عملیات با حاج قاسم عزیز هم برخورد داشتید؟ - متاسفانه خیر. دیر رسیدیم. وقتی به محلی در آن محدوده رسیدیم، گفتند سردار چند دقیقه قبل آنجا بوده. گرچه هیچ‌وقت حاج قاسم را از نزدیک ندیدم، اما سعی می‌کنم در بحث خدمت به مردم و در بحث بصیرت، ایشان را الگوی خودم قرار دهم. به اعتقاد من آنچه در وجود سردار از همه بارزتر بود، «بصیرت» ایشان بود و همین بصیرت، موتور محرکه سردار در مسیر خدمت بود. می‌دانید، کسی که بصیرت نداشته‌باشد، به‌اصطلاح موتورش هم کار نمی‌کند یا اگر هم کار کند، فرمانش درست عمل نمی‌کند و او را به مسیر اشتباه می‌کشاند. یعنی بصیرت نباشد، موتور قوی هم به کار انسان نمی‌آید و فرمان از دستش در می‌رود. اما بصیرت حاج قاسم در حد اعلا بود. به همین دلیل هم در حرکت و هم در هدایت، قوی بود. بعضی‌ها حتی مسیر را هم درست انتخاب می‌کنند اما در زمان حرکت، کاهل هستند. اما سردار هم در مسیر درست قرار داشت و هم در آن مسیر با قدرت حرکت می‌کرد. نتیجه‌اش چه بود؟ اینکه بسیاری از افراد را هم به دنبال خودش در این مسیر کشاند و به سعادت رساند. این، خاصیت فرماندهان بزرگ ما بود؛ چه در دفاع مقدس و چه در دفاع از حرم. حاج قاسم یک‌بار این موضوع را با عبارت زیبایی با این مضمون بیان کرد و گفت: «جنگ ما «برو» نبود، «بیا» بود. فرماندهان ما اول خودشان می‌رفتند و بعد، به نیروهایشان می‌گفتند: بیایید …» امیدوارم همان‌طور که به سردار سلیمانی عشق و علاقه داریم و مرید ایشان هستیم، در مسیر بصیرت و خدمت هم مثل ایشان عمل کنیم. انتهای پیام /
حسن همتی عضو کمیسیون امنیت ملی و سیاست خارجی مجلس شورای اسلامی در گفت‌وگو با خبرنگار پارلمانی خبرگزاری فارس درباره بررسی مجدد لوایح مربوط به FATF در مجمع تشخیص مصلحت اظهار داشت: تصویب FATF هیچ تأثیری در رفع مشکلات کشور ندارد چرا که استکبار به دنبال یافتن راه‌های ورود و خروج پول‌های جمهوری اسلامی و نحوه کشف تجارت‌مان است. وی افزود: اگر FATF می‌توانست به کشور کمک کند باید سال‌ها پیش اثرات آن را می‌دیدیم این در حالی است که نبایستی انتظار رفع مشکلات را از آن داشته باشیم؛ قبل از برجام عده‌ای ۵۰ درصد مشکلات کشور را ناشی از تحریم می‌دانستند اما بعد از برجام عده‌ای از دولتمردان این عدد را به ۱۰۰ درصد رسانده‌اند؛ در حالی که FATF هیچگونه نقشی در رفع مشکلات کشور ندارد. عضو کمیسیون امنیت ملی مجلس گفت: تصویب FATF اعطای امتیاز به غرب برای فشار بیشتر به جمهوری اسلامی است. همتی با بیان اینکه با تصویب لوایح مربوط به FATF مخالف است، گفت: متأسفانه عده‌ای دائما چشم‌شان به بیرون از مرزها است در حالیکه اگر روی پای خودمان بایستیم و به توان داخلی تکیه کنیم تمامی مشکلات را رفع خواهیم کرد. وی افزود: اگر مدیران و دولتمردان به توان داخلی باور داشته باشند به سمت موضوعات واهی و سراب مانند FATF نخواهند رفت. عضو کمیسیون امنیت ملی و سیاست خارجی مجلس ادامه داد: متأسفانه عده‌ای به دنبال رأی‌گرفتن از مردم داخل کشورمان هستند اما سیاست‌های خارجی‌ها را اجرا می‌کنند در حالی که این دو با یکدیگر تناقض دارد و نباید سیاست‌های دیکته شده دیگران را بپذیریم. همتی گفت: وقتی مدیران و مسئولان رأی‌شان را از داخل کشور می‌گیرند بایستی به داخل کشور تکیه کنند نه چشم‌شان به دست خارجی‌ها باشد. عضو کمیسیون امنیت ملی و سیاست خارجی مجلس تصریح کرد: تا زمانی که عده‌ای در کشور نظر، عقیده و چشم‌شان به دست دیگران باشد نه‌تنها به جایی نخواهیم رسید بلکه روز به‌روز از پله‌های بدبختی بالا خواهیم رفت. انتهای پیام /
به گزارش خبرنگار دفتر منطقه‌ای خبرگزاری فارس، «سرگئی لاوروف» وزیر خارجه روسیه در مصاحبه‌ای در مورد وضعیت فعلی قرقیزستان و شرایطی که این کشور در آن قرار دارد، مطالبی را عنوان کرد. وی در بخشی از این مصاحبه گفت: در ۱۰ ژانویه ۲۰۲۱، انتخابات زودهنگام ریاست جمهوری و انتخابات دوباره پارلمانی قرقیزستان در بهار برگزار می‌شود. ما مطمئن هستیم که دوستان قرقیز نتیجه مناسبی از حوادث اکتبر گرفته‌اند و همه نیروهای سیاسی مسئولیت سرنوشت کشورشان را بر عهده دارند. وزیر امور خارجه روسیه در مورد وضعیت کشورهای پساشوروی بیان داشت: آنان باید هدف ایجاد و برقراری ثبات در کشورشان را داشته باشد. وی خاطرنشان کرد: زمینه ثبات در این کشورها وجود دارد و می‌توان از آن استفاده کنند. لاوروف همچنین اظهار داشت: روسیه به مشارکت در حفظ صلح، امنیت و ثبات در فضای کشورهای پساشوروی از طریق بلوک‌های اوراسیا، سازمان پیمان امنیت جمعی و کشورهای همسود ادامه خواهد داد. خاطر نشان می‌شود که در قرقیزستان، اعتراضات در ماه اکتبر، با عدم قبول نتایج انتخابات پارلمانی در ۴ اکتبر برگزار شد و کمیته مرکزی نتایج را لغو کرد. در نتیجه «دستان بیک جمعه بیکوف» رئیس مجلس و «کوبات بیک بارانوف» نخست‌وزیر و «سورونبای جین بیک اف» رئیس‌جمهور استعفا دادند. انتخابات زودهنگام ریاست جمهوری در این کشور قرار است در تاریخ ۱۰ ژانویه ۲۰۲۱ برگزار شود. انتهای پیام / ح
به گزارش خبرنگار شهری خبرگزاری فارس، شاخص کیفیت هوا در حال حاضر بر روی عدد ۱۵۴ قرار گرفته و هوای تهران برای همه افراد جامعه آلوده و وضعیت قرمز است. همچنین شاخص کیفیت هوا طی ۲۴ ساعت گذشته به‌طور میانگین بر روی عدد ۱۶۸ قرار داشت و هوای تهران برای همه افراد جامعه آلوده و وضعیت پایتخت به لحاظ آلودگی هوا قرمز بود. تهران از ابتدای سال همزمان با شیوع کرونا ۱۵ روز هوای پاک، ۱۸۱ روز هوای قابل‌قبول، ۸۷ روز هوای ناسالم برای گروه‌های حساس جامعه و ۴ روز هوای ناسالم برای همه افراد داشته است. این در حالی است که در مدت مشابه سال قبل، پایتخت ۲۵ روز هوای پاک، ۱۹۷ روز هوای قابل‌قبول، ۶۰ روز هوای ناسالم برای گروه‌های حساس و ۵ روز هوای ناسالم برای همه افراد داشته است. همچنین بیشترین دما برای روز جاری در تهران ۸ درجه و کمترین دما ۲ درجه سانتی‌گراد پیش‌بینی‌شده است. انتهای پیام /
جلال ملکی سخنگوی سازمان آتش‌نشانی شهرداری تهران در گفت‌وگو با خبرنگار شهری خبرگزاری فارس درباره وقوع حادثه حریق در یک گاراژ قطعات خودروهای اسقاطی اظهار داشت: این حادثه دقایق پایانی شب گذشته در یک گاراژ ۴۰۰۰ متری در جاده خاوران بعد از سه‌راهی سیمان به وقوع پیوست و نیروهای آتش‌نشانی پس از اطلاع از طریق سامانه ۱۲۵ همراه با تجهیزات کامل به محل اعزام شدند. وی افزود: ۱۵۰۰ متر از این گاراژ که بخش از آن مربوط به تهیه صندلی و تودوزی انواع صندلی بود که کاملا شعله‌ور شد و شدت حرارت زیاد نیز از دور قابل رویت بود. سخنگوی سازمان آتش‌نشانی شهرداری تهران ادامه داد: بخش دیگری از این گاراژ مربوط به تعمیر اتوبوس بود که آتش نیز به این بخش سرایت کرده بود و نیروهای آتش‌نشانی با اقدامات لازم آتش را اطفا و مانع از سرایت بی بیشتر آتش به بخش‌های دیگر این گاراژ ۴۰۰۰ متری شدند. ملکی خاطرنشان کرد: خوشبختانه این حادثه مصدوم و تلفات جانی به همراه نداشت. انتهای پیام /
به گزارش خبرنگار شهری خبرگزاری فارس، حسن خلیل آبادی، عضو کمیسیون فرهنگی و اجتماعی شورای شهر تهران در صفحه شخصی خود در توئیتر درباره آلودگی هوا در پایتخت اظهار داشت: سیر صعودی آلودگی هوا از هفته گذشته تا کنون شیب زیادی داشته، هشدار داده‌اند که شنبه و یکشنبه روزهای آلوده‌تری خواهد بود. وی افزود: لطفا از هر طریقی که می‌توانید در کاهش تولید آلودگی و مواظبت از خودتان تلاش کنید. به گزارش فارس، علیرغم تشدید آلودگی هوا نه‌تنها اقدام مؤثری توسط دستگاه‌های مربوطه انجام نگرفته بلکه رفع و کاهش آلودگی هوا طی روزهای اخیر فقط به شهروندان حواله شده است به طوری که پیروز حناچی، شهردار تهران نیز گفت: کاهش یک درجه‌ای دمای منازل، مصرف گاز خانگی را به میزان ۱۰ درصد کاهش می‌دهد و در بهبود وضعیت هوا مؤثر است. شاخص کیفیت هوا طی ۲۴ ساعت گذشته به‌طور میانگین بر روی عدد ۱۶۸ قرار داشت و هوای تهران برای همه افراد جامعه آلوده و وضعیت پایتخت به لحاظ آلودگی هوا قرمز بود. همچنین تهران از ابتدای سال همزمان با شیوع کرونا ۱۵ روز هوای پاک، ۱۸۱ روز هوای قابل‌قبول، ۸۷ روز هوای ناسالم برای گروه‌های حساس جامعه و ۴ روز هوای ناسالم برای همه افراد داشته است. انتهای پیام /
همین دیروز| گروه تاریخ خبرگزاری فارس امین رحیمی: «آبراهام لینکلن» برای آن‌که قهرمان ملی آمریکا با چهره‌ای انسانی باشد، چه مشکلی داشت؟ همان مشکلی که همه در جامعه آمریکا داشتند؛ طرفدار برده‌داری بود! و فرموده بود: «مردم حق ندارند برده‌داری را از این سرزمین حذف کنند. اگر حتی یک نفر برده‌داری را در سرزمین انتخاب کند، همه دیگر افراد حق ندارند، وی را منع کنند.» او در سال ۱۸۶۴ در سندی که به «نامه‌ای به آلبرت هادگز» مشهور است، هم فرمود: «من برای حفظ قانون اساسی سعی کردم، حتی اگر به حفظ برده‌داری یا هر چیز جزیی‌تری بینجامد.» بررسی سخنان و اقدامات لینکلن نشان می‌دهد مشکل او همان مشکل فرهنگ برده‌داری در آمریکا بوده که هنوز هم به تضییع حقوق سیاه‌پوستان و نگاه تحقیرآمیز و تبعیض‌آمیز به آنان منجر می‌شود و مدام حوادث تلخ در پی می‌آورد. بی‌دلیل نیست که جامعه آمریکا، نژادپرست و دارای فرهنگ طبقاتی مبتنی بر رنگ پوست است؛ تا جایی که «باراک اوباما» نیز گفت: «نژادپرستی در جامعه آمریکا ریشه‌دوانده و یک‌شبه حل نمی‌شود.» لینکلن، الغای برده‌داری را به‌عنوان یک ابزار کارآمد برای پیروزی در جنگ داخلی آمریکا به‌کار گرفت تحریک برده‌ها به شورش! چطور شد که لینکلن فرمان لغو برده‌داری را داد؟ ماجرا از این قرار بود که وقتی او رئیس‌جمهور شد ۱۱ ایالت جنوب آمریکا به دلایل اقتصادی از «ایالات‌متحده آمریکا» جدا شدند و خودشان «ایالات مؤتلفه آمریکا» را تشکیل دادند. شمالی‌ها صنعتی بودند و کارخانه‌دار و جنوبی‌ها کشاورز و برده‌دار؛ در سیاست و اقتصاد تضاد منافع وجود داشت. این‌طوری بود که ناگهان جنگ شد. کدام جنگ؟ جنگ داخلی آمریکا؛ از سال ۱۸۶۱ تا ۱۸۶۵ میلادی. لینکلن در میان افسران ارتش شمال لینکلن برای این‌که در جنگ داخلی پیروز شود و به‌قول خودش اتحادیه حفظ شود، دست گذاشت روی قدرت اقتصادی جنوبی‌ها و آن‌ها را تهدید کرد که اگر به شمال نپیوندند، برده‌هایشان را آزاد می‌کند! همین تهدید، شد مقدمه فرمان الغای برده‌داری که در سال ۱۸۶۲ صادر شد. جنوبی‌ها هم دیدند لینکلن دارد واقعا برده‌هایشان را که همیشه هم دنبال آزادی بودند تحریک می‌کند که شورش کنند یا به سمت شمال فرار کنند و آتش جنگ بالا گرفت. درست وسط جنگ یعنی در سال ۱۸۶۳ لینکلن تهدیدش را عملی کرد و فرمان لغو برده‌داری را صادر کرد. ۶۰۰ تا ۸۵۰ هزار نفر مردند تا بالاخره جنگ تمام شد و لینکلن پیروز شد و اتحادیه حفظ شد. «جنگ داخلی آمریکا» و «لغو برده‌داری»؛ اتفاقات مهمی که هر ۲ به دلایل اقتصادی رخ دادند فقط و فقط حفظ اتحادیه! جالب این‌که خود لینکن هم مدعی نبود که برای الغای برده‌داری جنگیده است و هیچ‌کسی هم برای این هدف والا نمی‌جنگید. این فقط بزکی است به سبک هالیوودی تا آمریکایی‌ها برای خودشان یک قهرمان ملی بسازند. سراسر آمریکا پر از یادبود لینکلن است؛ لینکلن بشردوست، برده را آزاد می‌کند! لینکلن در سال ۱۸۶۲ در جواب مقاله‌ای در یک نشریه که خواهان الغای فوری برده‌داری شده بود، نامه‌ای نوشت و باز فرمود: «من اتحادیه را حفظ می‌کنم. با کوتاه‌ترین راه ممکن از طریق قانون اساسی آن را حفظ می‌کنم. به‌زودی اقتدار ملی دوباره بازخواهد گشت و به‌زودی اتحادیه دوباره همان اتحادیه پیشین خواهد شد. اگر کسانی باشند که نخواهند جز با از بین بردن برده‌داری به حفظ اتحادیه کمک کنند، من با آن‌ها موافقت نخواهم کرد. هدف اصلی من در این مبارزه این است که اتحادیه را حفظ کنم، نه این‌که برده‌داری را حفظ کنم یا از بین ببرم. اگر می‌توانستم اتحادیه را بدون آزاد کردن هیچ برده‌ای حفظ کنم، این کار را می‌کردم، اگر می‌توانستم اتحادیه را با آزاد کردن تمام بردگان حفظ کنم، این کار را می‌کردم و اگر می‌توانستم اتحادیه را با آزاد کردن گروهی از بردگان و برده نگه‌داشتن گروهی دیگر حفظ کنم باز هم این کار را می‌کردم. هر آن‌چه درباره برده‌داری و نژاد رنگین انجام دهم بدین دلیل انجام می‌دهم که فکر می‌کنم می‌تواند به حفظ اتحادیه کمک کند.» ادای احترام به قبلی‌ها؛ بنای یادبود لینکلن در واشینگتن آن‌قدر بزرگ است که ترامپ با آن هیکل گنده‌اش هم جلوی آن خیلی کوچک است! کتاب می‌نویسند، فیلم می‌سازند! حالا چگونه است که امروزه بسیاری از آمریکایی‌ها و مردمان کشورهای جهان از جمله ایران که نام لینکلن را شنیده‌اند و می‌دانند او رئیس‌جمهور آمریکا بوده، گمان می‌کنند او به‌خاطر الغای برده‌داری در آمریکا جنگ راه انداخته؟ این را دیگر باید از شعبده‌های چیره‌دستانه آمریکایی‌ها دانست که درباره لینکن کتاب می‌نویسند و فیلم می‌سازند و با اعمال سلطه فرهنگی این توانایی را دارند که قهرمان‌های هالیوودی غیرواقعی و غیرتاریخی بسازند؛ قهرمان‌هایی که در تاریخ این کشور وجود نداشته‌اند. فیلم «لینکلن» محصول ۲۰۱۲ به کارگردانی اسپیلبرگ؛ بخشی از خدمات متقابل سینما و سیاست در آمریکا! رهبر انقلاب در یک سخنرانی در سال ۱۳۹۴ به همین موضوع اشاره فرمودند و چنین توضیح دادند: «آبراهام لینکلن که می‌گویند این [برده‌داری] را حذف کرده است، برحسب دقت‌های تاریخی‌ای که کسانی کرده‌اند، واقعیت قضیه این نیست. مسأله حذف بردگی نیست. مسأله شمال و جنوب بود و جنگ‌های دامنه‌دار و ریشه‌دار چندساله شمال و جنوب آمریکا و بحث دعوای بین زمین‌داری و کشاورزی از یک‌طرف و صنعت از یک‌طرف. دعوا سر این حرف‌ها بود. بحث این نبود که واقعا به خاطر احساسات انسان دوستانه [باشد].» لینکلن یکی از کسانی بود که مجسمه‌اش در اعتراضات در آمریکا علیه نژادپرستی در سال ۲۰۲۰ به‌زیر کشیده شد سوال مهم‌تر! از لینکلن و الغای برده‌داری که بگذریم، می‌رسیم به خود برده‌داری که اصلا از کجا آمد و چرا؟ این سوال مهم‌تری است. ۴ میلیون برده که پس از جنگ داخلی آمریکا آزاد شدند از کجا آمده بودند؟ از قرن ۱۷ تا ۱۹ میلادی توسط اروپایی‌ها از سرزمین‌های آفریقایی و سایر نقاط جهان ربوده‌شده و برای کار اجباری و مجانی به آمریکا برده شده بودند؛ برخی خودشان و برخی اجدادشان. پیش از استقلال آمریکا و تشکیل ایالات‌متحده نیز استعمارگران اروپایی به ویژه بریتانیایی‌ها و هلندی‌ها و اسپانیایی‌ها مردم عادی را از آفریقا می‌ربودند و اسیر می‌کردند و برای کار اجباری به مستعمراتشان در سرزمین تازه کشف‌شده آمریکا می‌بردند. بنا به تخمین بین سال‌های ۱۵۰۰ تا ۱۸۰۰ میلادی بیش از ۱۵ میلیون برده سیاه‌پوست به آمریکا انتقال یافته‌اند. نکته جالب‌تر این‌که تا سال ۱۸۴۰ میلادی، تجارت برده تقریبا در سراسر جهان ممنوع شده بود، ولی در آمریکا همچنان ادامه داشت. این نکته آخر را برای این مطرح کردیم؛ چون خیلی‌ها گمان می‌کنند لینکلن پیشگام لغو برده‌داری در جهان هم بوده است! امروز در تاریخ مناسبت‌های دیگری هم هست امروز ۱۲ دی مصادف با اول ژانویه میلادی و ۱۷ جمادی‌الاول هجری قمری در تقویم تاریخ، مناسبت‌های دیگری هم دارد. زادروز «ابوحامد امام محمد غزالی» دانشمند و فیلسوف نامی ایرانی در سال ۴۵۰ قمری زادروز «سید محمد علی شاه‌عبدالعظیمی» فقیه و نویسنده مشهور در سال ۱۲۵۸ قمری آغاز سال میلادی روز استقلال کشور «کامرون» از استعمار فرانسه در سال ۱۹۶۰ میلادی رسمیت یافتن «یورو» به عنوان پول واحد اروپا در سال ۲۰۲ میلادی درگذشت «مظفرالدین قاجار» در سال ۱۲۸۵ شمسی انتهای پیام /
«عبدالحسین بدرلو» کارگردان مستند «کمیته» در گفت و گو با خبرنگار رادیو و تلویزیون خبرگزاری فارس، درباره این مستند راه‌یافته به جشنواره مردمی فیلم عمار گفت: این مستند درباره کمیته است که در سال ۵۷ آغاز به کار می‌کند و در سال ۷۰ هم با شهربانی و ژاندارمری ادغام می‌شود. ایده اولیه این کار در سال ۹۵ مطرح و طرح اولیه نوشته شد. روایت این مستند، روایت تاریخ شفاهی است و روایت کلی از آغاز تا پایان فعالیت کمیته در ایران است. این کارگردان همچنین درباره هدف‌گذاری این مستند نیز افزود: نیت مان تاریخ شفاهی کامل و جامع از کمیته مستقر بود چونکه از کمیته و فعالیت هایشان اطلاعات کاملی در دسترس نبود و به آنچه مدنظرمان بود در این فیلم مستند رسیدیم. بدرلو همچنین با اشاره به منابع تحقیقاتی برای تولید این مستند، ادامه داد: ما منبع پژوهشی کامل و حتی نصفه هم در اختیارمان نبود و فیلم، مقاله، پایان‌نامه و کتابی هم درباره‌اش وجود نداشت تا به آن رجوع کنیم، برای همین پروسه پیش‌تولید و تولید زمان بیشتری را به خود اختصاص داد. وی ادامه داد: این مستند یک نسخه تلویزیونی دارد و یک نسخه سینمایی. در نسخه تلویزیونی نریشن داریم و مصاحبه هایمان هم بیشتر از نسخه سینمایی است و در نسخه سینمایی نریشن نداریم. اما اگر الان و دوباره بخواهیم همین مستند را بسازیم، باید روی فعالیت‌ها و خدمات اجتماعی کمیته تمرکز بیشتری داشته باشیم. این کارگردان در ادامه بیان داشت: در مجموع ۱۷ نفر حاضر شدند با ما مصاحبه کنند و عده‌ای نیامدند چون دوست نداشتند نامشان تحت عنوان کمیته یادآوری شود. در این مستند از آرشیو بچه‌های کمیته کمک گرفتیم. این مستند به تهیه‌کنندگی مصطفی فتاحی برای حضور در جشنواره مردمی فیلم عمار ساخته شد. انتهای پیام /
به گزارش خبرگزاری فارس از بندرعباس، احمد جباری دبیر کمیسیون عمران مجلس شورای اسلامی در این نشست ضمن دعوت از وزیر نفت جهت سفر به غرب هرمزگان، خواستار تسریع گازرسانی به شهرها و روستاهای بندرلنگه، بستک و پارسیان شد. نماینده مردم غرب هرمزگان با استناد به مصوبه‌ی شورای اقتصاد ذیل عنوان مسئولیت‌های اجتماعی برای عمران، آبادانی و توسعه‌ی فضاها و زیرساخت‌های ورزشی و چمن ورزشگاه‌ها، نسبت به تخصیص ۴ درصد از منابع پروژه‌های در دست اجراء و صنایع مختلف در غرب هرمزگان تأکید کرد. حباری با اشاره به مقوله‌ی بومی گزینی به عنوان یک اصل و مطالبه‌ی همگانی، خواستار تعیین وضعیت نیروهای بومی در لاوان و جذب آحاد نیروهای بومی در کلیه صنایع نفتی و گازی سطح استان شد. رئیس مجمع نمایندگان استان هرمزگان در ادامه تقاضای اقدام فوری جهت ایجاد کریدور انتقال مواد پتروشیمی با میعانات گازی از عسلویه به منطقه‌ی ویژه پارسیان و نیز تأمین اعتبار فوری برای احداث بخشی از مسیر جاده‌ی خور جناح را مطرح کرد که توسط پروژه‌ی انتقال گاز از بین رفته است. در بخش دیگری از این نشست، عقیل مدنی رئیس شورای استان هرمزگان با انتقاد از تعلل گازرسانی به این استان علیرغم پتانسیل بالای آن جهت استقرار صنایع بزرگ و کوچک، خاطرنشان کرد که ۹۸ درصد شهرها و روستاهای دیگر مناطق کشور گازرسانی شده است در حالیکه در استان هرمزگان تنها ۱۵ درصد شاهد گازرسانی بوده‌ایم و این شکاف و تبعیض باید ترمیم شود. عضو شورای شهر جناح در خصوص راه خور با بیان پیشینه‌ای کوتاه از آغاز این پروژه که با اعتبار مردمی آغاز شد، به عبور شرکت ملی نفت از مسیر فوق جهت گازرسانی اشاره کرد که موجب تصرف مسیر شده و اعتراضاتی را برانگیخته که متعاقبأ قرار بر این شده که شرکت مهندسی نفت ایران این مسیر را بازسازی کند که متأسفانه همچنان کار متوقف است. بیژن زنگنه وزیر محترم نفت در پاسخ به مطالبات مطرح‌شده ضمن تشکر از نماینده غرب هرمزگان، دستورات لازم جهت گازرسانی به شهرها و روستاهای غرب هرمزگان، بهره‌گیری از منابع و اعتبارات چهار درصد پروژه‌ها و میادین نفتی و تعیین تکلیف و احداث مسیر مورد بحث در جاده خور جناح را صادر نمودند. افزون بر این، وزیر نفت دستور ویژه‌ای جهت ایجاد کریدور انتقال مواد پتروشیمی با میعانات گازی به منطقه ویژه پارسیان صادر کرد و تعیین تکلیف نیروهای با سابقه‌ی بالا در لاوان را مدنظر قرار داد. انتهای پیام / ۸۸۰۵۵
به گزارش خبرگزاری فارس از شیراز، حجت‌الاسلام و المسلمین محمدحسین حدائق؛ قائم‌مقام بنیاد و موسسه فرهنگی حضرت مهدی موعود عج در ادامه سلسله مباحث مهدویت و با اشاره به فرا رسیدن سالگرد شهادت سپهبد شهید حاج قاسم سلیمانی طی یادداشتی عنوان کرد: در حوزه وظایف فردی منتظران ظهور، توجه به برخی از ویژگی‌های امام زمان (عج) بسیار حائز اهمیت است چرا که شناخت این ویژگی‌ها مشی ما نسبت به حضرت را روشن می‌کند. یکی از نکاتی که در مورد امام زمان عج باید توجه داشت آن است که بیعت احدی بر گردن ایشان نیست. به تعبیر امروزی، حضرت با کسی پیمان برادری نبسته و به کسی چک سفید نداده است؛ به همین دلیل زمانی که قیام می‌کنند ملاحظه هیچ ظالم طغیان‌گری را نخواهند کرد. حضرت این ویژگی را از داوود پیامبر به ارث برده‌اند و مانند ایشان مأمور به باطن هستند. البته امام در ابتدای امر، مردم را به راستی و درستی و پیوستن به شریعت دعوت می‌کنند اما به کسانی¬که در مقابل حقیقت مقاومت کنند، تعهدی ندارند. علی (ع) می‌فرمایند: «ان القائم منا اذا قام لم یکن لاحد فی عنقه بیعة فلذلک تخفی ولادته ویغیب شخصه» قائم (عج) از ما است و هنگامی‌که قیام می‌کند بیعت هیچ‌کس بر گردن او نیست. به همین دلیل ولادتش مخفی و خودش غایب از انظار است. با این وصف، امام ملاحظه هیچ ستمگر و طاغوتی را نخواهند کرد و با متمردین برخورد می‌کنند. امام زمان عج پس از ظهور، منتقم خون یکایک شهدا بوده و هیچ معامله‌ای با ظالمان و ستمگران نخواهند داشت؛ به همین دلیل عدالت‌گستری در زمان ایشان معنای واقعی خود را به نمایش خواهد گذاشت. چنین موقعیتی برای انبیا و اولیا الهی فراهم نبود و آ‌ها یا مجبور بودند شرایط را تحمل کنند و یا سکوت می‌کردند. حتی در مواردی، از روی تقیه مجبور بودند در نماز، به ظالمان عصر خود اقتدا کنند و یا در ظاهر خلافتشان را بپذیرند. همین جا نقطه وصل این ویژگی امام زمان عج با وظایف فردی منتظران است. ظلم در محدوده وسیعی از رفتارهای انسان تعریف می‌شود که اقسام آن اعم از ظلم به نفس، ظلم به دیگران، ظلم به خدا و ظلمی که حاکمان مرتکب می‌شوند می‌تواند سرنوشت انسان را تغییر دهد. امام زمان عج برای برقراری عدالت و تأسیس مدینه فاضله قیام می‌کنند و مصداق کامل آن در محو همه مراتب ظلم متبلور می‌شود. انسانی که به دنبال انجام وظایف فردی خود در عصر غیبت است باید به گونه‌ای رفتار کند که در این محدوده وسیع قرار نگیرد یا به عبارت بهتر، ظالم نباشد. بدین ترتیب هم از غضب حضرت در امان می‌ماند و هم با بسط عدالت هرچند محدود گامی در جهت پیشبرد آرمان امام زمان عج برداشته و ان‌شاءالله لبخند رضایت را بر لبان مبارک ایشان خواهد نشاند. حاج قاسم سلیمانی؛ تبلور منتظر راستین شهید سپهبد حاج قاسم سلیمانی با روحیه ظلم ستیزی و حمایت از مستضعفین در نبردها در نهایت شجاعت در خطوط مقدم حضور می‌یافت. او عاری از هرگونه ترسی در مواجهه با دشمن در معرکه‌ها و میادین نبرد بود این‌چنین حضوری جز برگرفته از مکتب انتظار ولی‌عصر عج نیست و باعث می‌شد، انگیزه و توان نیروهای مقاوت مضاعف شود. فرماندهی و رشادت بی‌نظیر او باعث شد که برای اولین بار نشان ذوالفقار را که بالاترین نشان نظامی کشور است از دستان نائب برحق امام زمان عج، امام خامنه‌ای دریافت نماید. علاوه بر آن باید گفت که حاج قاسم شیفته شهادت بود و در فراق یاران و هم‌رزمانش داغدار بود و از پروردگار طلب شهادت می‌کرد. بزرگ‌ترین آرزوی او شهادت بود و سرانجام به این آرزو که به دست شقی‌ترین انسان روزگار به شهادت برسد، رسید. او به شدت خالص و بلکه مخلص بود و ظاهر متواضعانه و مؤمنانه او خبر از باطن صاف و پاکش می‌داد. او هیچ‌گاه به دنبال مطرح نمودن خود نبود و آن‌چنان ذوب در امام عصرش بود که باطنش مانند آب و آئینه زلال و شفاف بود. همه اینها و بسیاری دیگر از ویژگی‌های حاج قاسم بود که او را نمونه تمام‌عیار یک منتظر راستین نمود. آخرین میراث‌دار انبیاء (عج) اما یکی دیگر از ویژگی‌های امام زمان عج این است که میراث همه انبیاء نزد ایشان است. رسول گرامی اسلام عج می‌فرمایند: «المهدی من ولدی … تکون له غیبة و حیرة تضل فیها الأمم یأتی بذخیرة الأنبیاء علیهم‌السلام فیملؤها عدلا و قسطا کما ملئت جورا و ظلما». مهدی از فرزندان من است از برای او غیبتی است و در این غیبت مردم دچار حیرتی می‌شوند که امت‌ها در آن گمراه می‌شوند. او با میراث انبیا می‌آید و زمین را پر از عدل و داد می‌کند همچنان که پر از رنج و ستم شده است. یکی از مصادیق این گمراهی آن است که برخی می‌گویند: اگر امام زمانی هست، چرا باید غایب باشد؟ این تردید که عوامل مختلفی دارد، سرآغاز گمراهی بزرگ و ضلالت ابدی انسان می‌شود. اساس ظهور امام زمان عج بر اجرای عدالت است. عدالت یعنی «وضع الشیء فی موضعه» هر چیزی در جای خود قرار بگیرد. اگر هر کسی به حق خودش راضی باشد عدالت برقرار می‌شود. در مقابل، ظلم یعنی قرار نگرفتن اشیا در جای خاص خودش. در زمان ظهور امام زمان عج، هر کسی به حق خودش خواهد رسید و در جایگاهش قرار می‌گیرد. وقتی در یک جامعه عدالت گسترش پیدا کند، آرامشی ایجاد می‌شود که در نتیجه مردم به دین، معرفت و حقیقت روی می‌آورند. وقتی مردم ببینند که در سایه دین و با حضور رهبران دینی، حق آ‌ها ضایع نمی‌شود و هر کسی به حق خود خواهد رسید، به ارزش وجود امام معصوم پی خواهند برد. این امر یکی از وظایف منتظران را تبیین می‌کند. به طور عادی طبع انسان به انتظاری که بی‌پایان به نظر برسد، تمایل ندارد؛ از این رو کسانی که مراتب و مدارج ایمان را طی نکرده باشند و در قلب خود نقاط تاریک باقی گذاشته باشند، با طولانی شدن زمان انتظار، مأیوس می‌شوند. تنها راه تحمل این انتظار کشنده، ایمان راسخ و راستین به بیانات ائمه هدی (ع) است. بنا به دستورات نبی گرامی اسلام ص و اهل‌بیت مکرم ایشان، ایمان باید از سر منطق و عقل باشد و تبعیت کورکورانه در آن راه ندارد؛ یعنی یک مسلمان پس از آنکه از روی عقل و منطق به وجود خداوند و لزوم بعثت انبیا و تعیین امام و صدق گفتار ایشان پی برد، باید سخنانشان را - هر چند از ابعاد و زوایای آن آگاه نباشد بپذیرد. با همین تفسیر، مؤمنان راستین، از انتظار، خسته و مأیوس نمی¬شوند. عمر طولانی امام زمان عج؛ تجلی قدرت پروردگار یکی دیگر از ویژگی‌های امام زمان (عج)، طول عمر آن حضرت است. امام سجاد (ع) در روایتی که بیان کردیم می‌فرمایند: «فی القائم سنة من نوح و هو طول العمر» قائم آل محمد (عج)، خصلتی را از نوح به ارث برده و آن طول عمر است. در مورد طول عمر حضرت، سؤالات و شبهات زیادی از سوی معاندان مطرح می‌شود که هم جواب‌های حلی و هم پاسخ‌های نقضی متعددی دارد. عمده‌ی این شبهات به منظور انکار وجود مبارک حضرت مطرح می‌شود که با بیان آن‌ها قصد دارند ولادت و وجود حضرت را انکار کنند. ابتدایی‌ترین این شبهات مربوط به طول عمر حضرت است. آن‌ها می‌گویند عمری که برای امام زمان عج بیان می‌کنید، خیلی بیش‌تر از عمر طبیعی یک انسان است و نمی‌توان باور کرد که یک انسان، این همه عمر کند! در پاسخ به این شبهه، به یک آیه از قرآن می‌توان اشاره کرد؛ آنجا که می‌فرماید: «إنما أمره إذا أراد شیئا أن یقول له کن فیکون» فرمان او چنین است که هرگاه چیزی را اراده کند، تنها به آن می‌گوید: «موجود باش!»، آن نیز بی‌درنگ موجود می‌شود! اراده خداوند به هر چه تعلق بگیرد جامه عمل می‌پوشد و محقق خواهد شد. برای خدا ساده است که به یک بنده، هزاران سال طول عمر بدهد؛ کما اینکه به اعتقاد ما حضرت خضر (ع) از قرن‌ها قبل از امام زمان عج متولد شده و در قید حیات است. همچنین حضرت عیسی ع که به امر خداوند از سوءقصد بنی‌اسرائیل جان به در برد و به آسمان عروج کرد. بنا بر قاعده لطف زمین نمی‌تواند حتی برای یک‌لحظه از وجود حجت خدا که نقطه اتصال بندگان و خداوند است، خالی باشد. از سوی دیگر، تجربه زندگی یازده امام که در نهایت ناسپاسی بندگان، در غربت و مظلومیت به شهادت رسیدند، نشان داد که آخرین ذخیره‌ی الهی باید تا زمانی که مردم نیاز به امام را با عمق جان درک کنند از دسترس آن‌ها دور باشد. جمع بین این دو ضرورت آن است که آخرین حجت الهی به شکل اعجازگونه‌ای از عمری طولانی بهره‌مند شوند تا هم زمین خالی از حجت نباشد و هم جان امام از بلایا مصون بماند، تا روزی که وعده‌ی خداوند محقق شود و آن حکومت عدالت‌گستری که خداوند در قرآن وعده فرموده، برقرار شود. «و نرید أن نمن علی الذین استضعفوا فی الأرض و نجعلهم أئمة و نجعلهم الوارثین» و ما بر آن هستیم که بر مستضعفان روی زمین منت نهیم و آنان را پیشوایان سازیم و وارثان گردانیم. «و لقد کتبنا فی الزبور من‌بعد الذکر أن الأرض یرثها عبادی الصالحون» و ما در زبور- پس از تورات- نوشته‏ایم که این زمین را بندگان صالح من به میراث خواهند برد. انتهای پیام / س
به گزارش گروه بین‌الملل خبرگزاری فارس، در حالی که حدود سه هفته به پایان دولت کنونی آمریکا باقی‌مانده، «دونالد ترامپ» رئیس‌جمهور این کشور ممنوعیت‌های مهاجرتی به ایالات‌متحده را تمدید کرد. به نوشته خبرگزاری «رویترز»، دو قانون ممنوعیت مهاجرتی که به دستور ترامپ تمدید شدند، جلوی صدور «گرین کارت» برای تعداد زیادی از ثبت‌نام کنندگان خارجی را گرفته و کارگران خارجی را نیز موقتا از ورود به خاک ایالات‌متحده باز می‌دارد. رئیس‌جمهور آمریکا دلیل تمدید ممنوعیت‌های مهاجرتی به این کشور را نیاز به حفظ شغل لازم برای نیروی کار آمریکایی و کمک به اقتصاد بحران‌زده این کشور در بحبوحه شیوع همه‌گیری کووید ۱۹ عنوان کرده است. بر اساس این گزارش، ممنوعیت‌های مهاجرتی به آمریکا که در ماه آوریل و ژوئن صادر شده بودند، در تاریخ سی‌ویک دسامبر منقضی می‌شدند اما با دستور ترامپ تا ۳۱ مارس ۲۰۲۱ تمدید شدند. به نوشته رویترز، این در حالی است که گروه‌های مختلف تجاری و کسب‌وکارهای آمریکایی و همچنین دادگاه‌های این کشور، با ممنوعیت‌های مهاجرتی ترامپ مخالفت کرده‌اند. «جو بایدن» رئیس‌جمهور منتخب آمریکا که قرار است در تاریخ بیستم ژانویه قدرت را از ترامپ تحویل بگیرد، از این ممنوعیت‌های مهاجرتی انتقاد کرده اما نگفته به محض روی کار آمدن، آنها را لغو می‌کند. بر اساس این گزارش، حداقل ۲۰ میلیون آمریکایی در پی شیوع ویروس کرونا در این کشور شغل خود را از دست داده‌اند و هم‌اکنون از مزایا و بیمه‌کاری بهره‌مند هستند. از زمان اعلام وضعیت اضطراری در آمریکا به دلیل شیوع ویروس کرونا در ماه مارس، ترامپ استقرار مجدد پناهجویان را در این کشور متوقف کرده است، کودکان بی‌همراه را اخراج کرده است، حتی تعدادی از مهاجرت‌های قانونی را به حالت تعلیق درآورده، مرز‌ها را به روی پناهجویان بسته و جلسات دادگاه‌ها را برای افرادی که در انتظار این جلسات در مکزیک هستند را عقب انداخته است. چندی پیش، وبگاه «هافینگتون پست» در یادداشتی نوشته بود رئیس‌جمهور آمریکا شیوع ویروس کرونا در این کشور را بهانه کرده تا دستور کار مقابله با مهاجرت‌ها به این کشور را پیش ببرد. (جزئیات بیشتر) انتهای پیام /
عباس حسینی پویا صبح امروز در گفت‌وگو با خبرنگار فارس در اهواز در خصوص شایعات مکاتبه دستگاه قضای خوزستان با هیات داوری پرونده خلع ید هفت‌تپه اظهار کرد: در شبکه‌های اجتماعی برخی افراد مطرح کرده‌اند که مسوولین قضایی استان با هیات داوری هفت‌تپه در تهران مکاتبه‌ای داشته‌اند که ما قویا این موضوع را تکذیب می‌کنیم و اساسا از طریق دادگستری و دادستانی خوزستان، نه شفاها و نه کتبا پیامی به هیات داوری ارسال نشده است. وی افزود: ما اصلا اطلاع نداریم که داورهای این هیات چه کسانی هستند و اصلا استعلامی از ما هم در این خصوص صورت نگرفته؛ روال کار هیات داوری در تهران، ارتباطی هم به استان پیدا نمی‌کند و ما در واگذاری و خلع ید هیچ دخالتی نداریم. دادستان عمومی و انقلاب مرکز خوزستان گفت: هیات داوری یک شخصیت حقیقی و حقوقی مستقل دارند که محل مراجعه هر کدام از طرفین قرارداد هستند در صورتی که مشکلی رخ دهد یا شکایتی مطرح باشد. وی ادامه داد: بنا بر آنچه گفتم این موضوع هیچ ارتباطی با نماینده قضایی در استان ندارد؛ اینکه شایعات مطرح‌شده را چه کسی یا کسانی مطرح کرده را نمی‌دانیم و من تعجب می‌کنم که چگونه این مورد را به دادگستری و دادستانی استان ربط داده‌اند. حسینی پویا عنوان کرد: آیت‌الله رئیسی دو مورد را بر عهده ما در دادستانی استان گذاشته‌اند، اول بحث نظارت بر پرداخت به موقع حقوق‌ها و دوم با توجه به اینکه در سال جهت تولید هستیم و شکر یک محصول استراتژیک در کشور است، از ما خواسته‌اند شرایط تولید را در حد مطلوب نگه داریم. وی افزود: در حال حاضر حوالی روز دهم هر ماه، حقوق‌ها پرداخت می‌شود و حقوق‌ها تا دو روز پیش، تا آبان‌ماه پرداخت‌شده که امیدواریم تا پایان سال نیز مشکلی از این نظر نداشته باشیم. حسینی پویا بیان کرد: تاکید می‌کنم در خصوص پرونده خلع ید ما هیچ دخل و تصرفی نداریم و هر تصمیمی در هیات داوری اتخاذ شود، ما تبعیت می‌کنیم. وی در پایان خاطرنشان کرد: آمادگی داریم با گروه‌های مطالبه‌گری و دانشجویی در خصوص این موضوع، نشست‌هایی را برگزار و تا حدی که اطلاعاتی داریم، گفت‌وگو کنیم. انتهای پیام
سردار عبدالمحمد رئوفی‌نژاد در گفت‌وگو با خبرنگار فارس در زنجان با تسلیت سالروز شهادت سردار حاج قاسم سلیمانی، اظهار داشت: پس از شهادت سردار شهید سلیمانی پیرامون شخصیت، روحیات و اخلاقیات ایشان بسیار پرداخته‌شده است. وی ادامه داد: سردار سلیمانی قبل از شهادت بسیاری از مسائل و ویژگی‌های شخصیتی خود را عیان نمی‌کرد و همه تلاشش این بود که آنچه دارد برای خود بماند و شخصیت این شهید گرانقدر نظام اسلامی تا قبل از شهادت یک شخصیت کلی و ناشناخته برای مردم بود اما پس از شهادت از زوایای مختلف خاطرات، سوابق، عملکرد، سخنرانی‌ها و دیدگاه‌ها و تحلیل‌های ایشان از طریق صدا و سیما، اشخاص، افراد و برگزاری یادواره‌ها و میزگردها بیان شد. آشنایی با سردار سلیمانی معاون قرارگاه مرکزی خاتم‌الانبیای سپاه پاسداران انقلاب اسلامی با اشاره به آشنایی خود با سردار سلیمانی از دی‌ماه سال ۱۳۶۰، بیان داشت: سابقه آشنایی من با ایشان به سه ماه قبل از عملیات فتح‌المبین زمانی که قرار شد برای برگزاری عملیات فرماندهان، تیپ‌ها و یگان‌های شرکت‌کننده در این عملیات مشخص شوند، برمی‌گردد اگر چه قبل از آن فرماندهی سپاه کرمان در جبهه‌های پدافندی دزفول را برعهده داشتم و سردار سلیمانی در جنوب دزفول در سوسنگرد و اهواز خدمات‌رسانی می‌کردند. سردار رئوفی‌نژاد گفت: حاج قاسم از دی‌ماه سال ۱۳۶۰ برای تشکیل تیپ ثارالله برای شرکت در عملیات فتح‌المبین در غرب دزفول با محوریت دزفول، شوش و اندیمشک که مسؤولیت این جبهه با ما بود، در سپاه دزفول حضور داشت. وی با بیان اینکه در دوران دفاع مقدس ایشان فرمانده لشکر ثارالله بود و به همین دلیل ارتباط تنگاتنگی با ایشان به عنوان فرمانده یگان در صحنه و پشت خاکریزها، در شرایط سخت عملیات والفجر ۸ در عبور از اروند رود، در عملیات کربلای ۵ و کربلای ۴ داشتم از نزدیک شاهد روحیه و جسارت، درایت و ظرفیت فرماندهی سردار سلیمانی بودم. همرزم شهید سلیمانی ادامه داد: لشکر ثارالله از لشکرهای خط‌شکن بود و عملکرد بسیجیان کرمان، نیروهای سیستان و بلوچستان و نیروهای بسیجی هرمزگان مدیون سازمان و ساختار لشکر ثارالله به فرماندهی حاج قاسم است که هنوز هم آثار اقدامات ماندگار ایشان بر هیچ‌کس پوشیده نیست. وی با اشاره به اینکه شخصیت سردار سلیمانی در دو مقطع قابل تحلیل و بررسی است، افزود: در بعد اول باید به ویژگی‌های شخصیتی و اخلاقی ایشان از نظر معنوی، عبادی، ولایت‌پذیری و ولایت‌مداری توجه شده و در بعد دیگر به شخصیت و روحیه جهادی و دفاعی ایشان در دوران دفاع مقدس و جبهه مقاومت پرداخت. جنگ دیگر سردار سلیمانی پس از دوران دفاع مقدس معاون قرارگاه مرکزی خاتم‌الانبیای سپاه پاسداران انقلاب اسلامی با اشاره به نقش سردار سلیمانی در دفع شر اشرار از جنوب کرمان، سیستان و بلوچستان و بخش‌هایی از هرمزگان، ادامه داد: پس از دوران دفاع مقدس، سردار سلیمانی جنگ دیگری را در شرق کشور در استان‌های کرمان، سیستان و بلوچستان و بخش‌های از هرمزگان برعهده داشت که در آن زمان به جولانگاه گروه‌های شرور مواد مخدر درآمده و منطقه بسیار ناامن شده بود. سردار رئوفی‌نژاد بیان داشت: در دوران دفاع مقدس این گروه‌ها به دلیل درگیری کشور با جنگ هشت ساله برای خود حاکمیت‌هایی را در جنوب کرمان و سیستان و بلوچستان ایجاد کرده بودند که حاج قاسم با ۵ سال مبارزه بی‌امان شر اشرار را کم کرده و امنیتی در منطقه ایجاد کرد که هنوز هم آثار آن در این مناطق وجود دارد. وی با بیان اینکه فعالیت‌ها و اقدامات اشرار و قاچاقچیان مواد مخدر زندگی و عرصه را به مردم این مناطق تنگ و مشکلات امنیتی ایجاد کرده بود که اقدامات ماندگار سردار سلیمانی در دفع اشرار و به اسارت درآوردن و ریشه‌کن کردن گروه‌های حمل مواد مخدر امنیت را در این منطقه پایدار کرد. همرزم سردار سلیمانی ادامه داد: سردار سلیمانی با دفع شر اشرار بزرگترین طرح اشتغالزایی را با نام طرح احرار در جنوب کرمان برای افرادی که تسلیم‌شده و از اقدامات خود پشیمان شده بودند، در یک هزار هکتار زمین با ۷۰۰ حلقه چاه راه‌اندازی کرد که این اقدام سردار موجب شد تا قبایل و طوایف با یکدیگر متحد شده و معضل اشتغال آنها نیز با تشکیل تعاونی با حضور این افراد حل شود که این اقدام سردار سلیمانی بازتاب خوبی در سطح سپاه و کشور داشت. معاون قرارگاه مرکزی خاتم‌الانبیای سپاه پاسداران انقلاب اسلامی با بیان اینکه سردار سلیمانی از خرداد سال ۱۳۷۶ به فرماندهی نیروی قدس کشور انتخاب شد و در این مقطع هم افتخارات و تاثیرات شگرفی را بر جای گذاشت، افزود: شکل‌گیری جبهه مقاومت در چارچوب نیروی قدس اقدامی تاثیرگذار از سوی حاج قاسم سلیمانی بود که امروز هم نتایج آن برای همگان روشن است. سردار رئوفی‌نژاد گفت: ۱۲ سال در کرمان با ایشان بودم و ارتباط تنگاتنگی همچون دوران دفاع مقدس داشتم، حتی در زمان حضورم در استانداری کرمان و زنجان ارتباطم با ایشان قطع نشد و ایشان را در این دوران هم ملاقات می‌کردم. وی با اشاره به تواضع شهید سلیمانی تصریح کرد: در چندین نوبت زمانی که ساعت ۶ ٫ ۳۰ صبح با ایشان در دفترش برای صرف صبحانه ملاقات داشتم و مشاوره‌های خوبی از ایشان می‌گرفتم و هنگام بدرقه این شهید گرانقدر ۳۰ پله را پایین آمد تا مرا بدرقه کند. این فرمانده دوران دفاع مقدس خاطرنشان کرد: شخصیت ایشان از نظر معنوی و اخلاقی برای همه و من جذبه داشت و همانطور که یک دوست، رفیق و همرزم برای من بود، مشاور خوبی هم برای تصمیم‌گیری در مسائل شخصی و خانوادگی من بود و من به او اعتقاد و باور داشتم. سردار رئوفی‌نژاد گفت: سردار سلیمانی دارای اخلاق، رفتار و طینت پاکی بود که شخصیت معنوی، عبادی، ولایت‌پذیر، ولایت‌مدار، وفادار، مرم‌دار، بسیار دوست‌داشتنی، با جاذبه اخلاقی بسیار بالا و صبر عجیب در برخورد با مسائل و مشکلات از او یک چهره بین‌المللی ساخته بود. سردار سلیمانی با فکر و اندیشه و آینده‌نگری جبهه مقاومت را سازمان و شکل داد همرزم شهید سلیمانی با بیان اینکه سردار سلیمانی صداقت و تواضع عجیبی داشت و بسیار اهل مطالعه بود، افزود: سردار سلیمانی از حق مظلوم به شدت دفاع می‌کرد و برای کسی که در حق او ظلم شده بود وارد عمل می‌شد و برای حل مشکلات مردم از شخصیت، توان و ظرفیت خود مایه می‌گذاشت. سردار رئوفی‌نژاد ادامه داد: وی در نیروی قدس با فکر و اندیشه و آینده‌نگری جبهه مقاومت را سازمان و شکل داد که قبل از آن اقدامات محدودی انجام می‌شد اما او سازماندهی و هدفمند کرد و عرصه جهادی را دنبال کرد و امروز آثار آن دیده می‌شود. فرمانده دوران دفاع مقدس خاطرنشان کرد: با وجود اینکه آمریکا و ایادی استکبار از همه توان و صرف دلارهای و ریال‌های عربی به جنگ با نیروی مقاومت آمدند، اما با درایت بالای سردار سلیمانی امروز اذعان می‌کنند که دستشان خالی است. وی گفت: امیدواریم جبهه مقاومت و روند آن با اقتدار و طراحی و پیش‌بینی سردار سلیمانی در راستای سیاست‌های راهبردی و منویات مقام معظم رهبری به برکت خون این شهید هر روز سربلندتر باشد. انتهای پیام / ۲۳۰۸ / ق / ق
حجت‌الاسلام علیرضا حقانی، مدیر روابط عمومی مرکز نشر هاجر در گفت‌وگو با خبرنگار کتاب و ادبیات خبرگزاری فارس اظهار داشت: همزمان با ایام شهادت حضرت فاطمه زهرا سلام‌الله علیها، مرکز نشر هاجر، (ناشرتخصصی زن و خانواده) اقدام به برگزاری مسابقه کتابخوانی با محوریت شخصیت نورانی این بانوی مکرمه اسلام کرده است. این مسابقه با هدف ترویج و تبلیغ فرهنگ فاطمی و معرفی این بانوی اثرگذار تاریخ اسلام با محوریت کتاب «سیما و سلوک قرآنی حضرت فاطمه زهراسلام الله علیها» برگزار می‌شود کتاب نوشته افسانه باقری و از مجموعه کتب سرمه سعادت مرکز نشر هاجر است. وی با بیان اینکه کتاب «سیما و سلوک قرآن حضرت فاطمه سلام‌الله علیها» در بستر فضای به صورت رایگان قابل دریافت است، افزود: زمان مسابقه از دهم الی ۲۸ دی‌ماه و زمان آزمون ۳۰ دی‌ماه است که علاقه‌مندان می‌توانند با مراجعه به پایگاه اطلاع‌رسانی مرکز نشر هاجر ضمن دریافت نسخه دیجیتالی و رایگان کتاب آمادگی لازم را برای حضور در مسابقه پیدا کنند. حقانی ادامه داد: این کتاب در سه فصل «فاطمه در کلام وحی»، «تجلی آموزه‌های قرآنی در گفتار واحادیث فاطمی» و «تجلی آموزه‌های قرآنی بر اندیشه و رفتار فاطمی» اقدام به بیان ده‌ها عنوان خواندنی پیرامون شخصیت سراسر نور حضرت زهرا سلام‌الله علیها داشته است و علاقه مندان می‌توانند با مطالعه این اثر ضمن ارتقای سطح آگاهی‌های خود در تاریخ ۱۵ بهمن‌ماه مصادف با سالروز ولادت حضرت جز برندگان مسابقه قرار گرفته و از جوایز ارزنده آن بهره‌مند شوند. لازم به ذکر است، علاقه مندان به منظور تهیه نسخه چاپی کتاب می‌توانند با مراجه به فروشگاه مرکزی مرکز نشر هاجر واقع در قم، خیابان معلم، مجتمع ناشران، طبقه اول واحد ۱۱۴ با ۴۰ درصد تخفیف ویژه این کتاب را خریداری کنند. همچنین در روش ارسال پاسخ از طریق پیامک، عدد جواب مورد نظر را پشت سرهم و به صورت یک عدد ۵ رقمی (مانند ۱۲۳۲۱) به شماره ۱۰۰۰۳۱۰۱۵ پیامک کنید. انتهای پیام /
مجید الهی راد در گفت و گو با خبرنگار فارس در بجنورد اظهار کرد: به منظور فراهم کردن زمینه تحصیل دانش آموزان تحت حمایت با مشارکت خیران این نهاد ۲۵۰ دستگاه تبلت و گوشی هوشمند به مبلغ جمعا ۷۵۰ میلیون تومان برای دانش آموزان فاقد این تجهیزات الکترونیکی تهیه و تحویل داده‌شده است. وی با بیان اینکه ارائه خدمات فرهنگی با اولویت خدمات فکری و فرهنگی، آموزشی و تحصیلی به جامعه هدف به ویژه دانش آموزان تحت حمایت از برنامه‌های مهم کمیته امداد استان است، تصریح کرد: در حال حاضر شش هزار و ۵۰۰ دانش‌آموز و ۷۵۰ دانشجو تحت حمایت از خدمات فرهنگی، تربیتی، آموزشی و تحصیلی این نهاد بهره‌مند هستند. مدیر کل کمیته امداد امام خمینی (ره) خراسان شمالی با بیان اینکه با توجه به عدم امکان حضور دانش آموزان در مدارس به علت محدودیت‌های ناشی از شیوع ویروس کرونا، اولویت اصلی این نهاد فراهم کردن زمینۀ بهره‌مندی همه دانش آموزان تحت حمایت از آموزش غیرحضوری است، افزود: با همین رویکرد برنامه‌ریزی‌شده است با بهره‌گیری از ظرفیت‌های مردمی و هم افزایی آن با منابع و اعتبارات این نهاد و اولویت‌بندی انجام‌شده ابزار کمک آموزشی از جمله تبلت، گوشی هوشمند و رایانه برای دانش آموزان فاقد این امکان تهیه و تحویل آنها شود. وی خاطر نشان کرد: در تلاش هستیم با کمک خیران اجازه ندهیم دانش‌آموزی به دلیل نداشتن ابزار آموزش مجازی از تحصیل باز بماند. الهی راد تصریح کرد: در حال حاضرکمیته امداد برای سهولت آموزش به دانشجویان و دانش آموزان تحت حمایت برای سال تحصیلی جدید نیازمند دو هزار تبلت است که تاکنون ۲۵۰ تبلت برای دانش آموزان فراهم‌شده است و مابقی هنوز نیازمند تبلت هستند. انتهای پیام / آ
حسین پاشایی در گفت‌وگو با خبرنگار ورزشی خبرگزاری فارس، در باره برتری یک بر صفر تیم فوتبال پیکان مقابل نفت مسجدسلیمان در هفته نهم لیگ برتر اظهار داشت: نفت مسجد سلیمان یکی از تیم‌های خوب لیگ امسال است که با وجود کمبود امکانات و مشکلات خود عملکرد خوبی در این فصل داشته است. ما هم‌سال گذشته فصل خوبی را در کنار مردم عزیز و خونگرم مسجد سلیمان پشت سر گذاشتیم و این شهر همیشه برای ما یادآور خوبی و خوشی است. پیکان روز گذشته بازی خوبی انجام داد و به ویژه در نیمه دوم روی حریف مسلط بودیم. نتیجه مناسبی هم مقابل تیم سخت‌کوش و دونده نفت کسب کردیم. وی درباره اظهارنظر مهدی تارتار قبل از این بازی مبنی بر اینکه دوست ندارد مقابل نفت قرار بگیرد، توضیح داد: ورزش حرفه‌ای می‌طلبد برخی مواقع کاری انجام دهید که برخلاف میل باطنی‌تان است. سال گذشته در کنار مردم مسجد سلیمان نتیجه‌ای با نفت به دست آوردیم که همیشه در خاطرات خوب‌مان می‌ماند. سال گذشته شخصیت خیلی خوبی به نفت مسجد سلیمان دادیم و قرار گرفتن مقابل این تیم کار ما را سخت کرد، اما فوتبال حرفه‌ای شده و با وجود این شرایط باید به دنبال موفقیت تیم فعلی خودمان باشیم. خدا را شکر با یک بازی خوب نتیجه خوبی هم کسب کردیم. مربی پیکان درباره اینکه تک گل سه امتیازی این تیم را فرزاد حاتمی به ثمر رساند، عنوان کرد: فرزاد یکی از باکیفیت‌ترین فوتبالیست‌های ایران است. اگرچه سن‌اش بالا رفته اما در زدن ضربات آخر تجربه لازم را دارد. با وجود اینکه جوان‌های ما به تجربه و پختگی نرسیده‌اند اما تعویض‌های مان مقابل نفت خیلی خوب جواب داد. مهدی تارتار ابتدای فصل با جذب حاتمی نشان داد نگاهی کارشناسانه و موشکافانه به تیم پیکان دارد. خدا را شکر حاتمی هم دقایقی که در زمین بود نشان داد انتخابش به درستی انجام‌شده است. تفاوت وی با بازیکن جوان این است که از تک موقعیت‌هایش به خوبی استفاد می‌کند و روز گذشته هم این موضوع را نشان داد. پاشایی درباره اعتراض باشگاه پیکان به برگزاری دیدار نساجی و ماشین‌سازی پس از دیدار قائم شهری‌ها با پیکان توضیح داد: برنامه‌ریزی کادر فنی ما مطابق برنامه‌ای بود که ابتدای فصل اعلام کردند و اکنون باید ترتیب بازی‌ها باید رعایت شود. عجیب نبود نساجی قبل از دیدار با ما مسابقه‌اش مقابل ماشین‌سازی را برگزار کند اما نمی‌دانم چه مشکلی وجود داشت که ابتدا این تیم با ما بازی می‌کند و سپس به مصاف ماشین‌سازی می‌رود. این ناهماهنگی‌ها سبب اعتراض همه تیم‌ها شده است. وی درباره مطرح شدن پرسپولیس به عنوان یک تیم خاص و اعتراض بسیاری از مربیان لیگ برتری به برنامه بازی‌های این تیم گفت: اصلا به این موضوع اعتقاد ندارم زیرا پرسپولیس به عنوان نماینده ایران در لیگ قهرمانان آسیا افتخارآفرینی کرد و حتی می‌توانستند شرایط بهتری را برای این تیم به وجود آورند. پرسپولیس، استقلال و تمام تیم‌های دیگر با حضور در مسابقات بین‌المللی نماینده کشورمان هستند و آرزوی موفقیت شان را داریم. نمی‌گویم شرایطی به وجود آورند تا باشگاه‌های دیگر ضرر کنند، اما باید وضعیتی هم ایجاد شود تا تیم‌های ایرانی در مسابقات بین‌المللی آسیب ندیده و نتایج خوبی را به دست آورند. مربی پیکان درباره این‌که مربیان برخی‌تیم‌های حریف به سبک بازی این تیم ایراد گرفته و اعتقاد دارند شاگردان تارتار دست به اتلاف وقت می‌زنند، گفت: نمی‌دانم منظور آنها چیست، اما در تمام بازی‌های پیکان داور تنها ۲ تا ۳ دقیقه وقت اضافه می‌گیرد که آن هم به دلیل تعویض‌هاست. هر مربی باید با توجه به داشته‌هایش برنامه ریزی‌کند. شاید سیستم دفاعی ما به شکلی باشد که بخواهیم از عقب بازی کنیم، اما هیچ‌گاه دنبال اتلاف وقت نبودیم. پاشایی تصریح کرد: برخی مواقع با عقب نشستن تیم رو به ضد حمله می‌آوریم و در برخی بازی‌ها هم از همان جلو روی حریف فشار وارد می‌کنیم. همه مربیان باید به تاکتیک تیم مقابل احترام بگذارند و کسی حق ندارد از سبک یک تیم ایراد بگیرد. هر مربی باهوشی نسبت به داشته‌های خود برنامه‌ریزی کرده و می‌خواهد از نفراتش به بهترین نحو استفاده کند. ما هم بازی به بازی پیش می‌رویم تا پیکان به تیم هماهنگ‌تری تبدیل شود. پیکان هم از لحاظ گردش توپ و فشار آوردن به حریف فوتبال خیلی خوبی را ارائه می‌دهد. انتهای پیام / ‌
ابراهیم هنرمند امروز در گفت‌وگو با خبرنگار فارس در اصفهان با اشاره به وضعیت آب و هوای استان اصفهان اظهار داشت: نقشه‌های هواشناسی بیانگر استقرار جوی نسبتا پایدار برروی استان طی سه روز آینده است. کارشناس پیش‌بینی اداره کل هواشناسی اصفهان افزود: بر این اساس طی این مدت در اکثر مناطق استان آسمان صاف تا قسمتی ابری، گاهی وزش باد پیش‌بینی می‌شود. وی بیان کرد: با توجه به پایداری نسبی جو در مناطق مرکزی و صنعتی استان اصفهان از جمله کلان‌شهر اصفهان شرایط انباشت آلاینده‌های جوی مهیا است و صبح‌ها و به ویژه روز شنبه حالت غبارآلود و ناسالم را خواهیم داشت. هنرمند با بیان اینکه دمای هوا طی ۲۴ ساعت آینده در اکثر مناطق استان تغییر محسوسی نخواهد داشت، گفت: دمای هوای اصفهان ۱۳ درجه و فردا کمینه دما منفی ۳ درجه و گرم‌ترین شهر استان خور و بیابانک با ۱۴ و بوئین میان دشت با منفی ۹ درجه سردترین نقطه استان پیش‌بینی می‌شود. انتهای پیام / ۶۳۱۰۱ / ن ۲۰
به گزارش گروه سیاست خارجی خبرگزاری فارس، «شیخ احمد ناصر المحمد الصباح» وزیر امور خارجه کویت در گفت‌وگوی تلفنی خود در آغاز سال میلادی جدید با محمدجواد ظریف وزیر امور خارجه جمهوری اسلامی ایران آخرین مسائل روابط دوجانبه و تحولات منطقه‌ای را مورد گفت‌وگو و تبادل نظر قرار داد. وزیر امور خارجه جمهوری اسلامی ایران در این گفت‌وگو ضمن تبیین دیدگاه جمهوری اسلامی در تامین ثبات و امنیت فراگیر به دور از دخالت بیگانگان، به برخی از تحرکات مشکوک و شیطنت‌های ایالات‌متحده در منطقه، اشاره و تصریح کرد که مسؤولیت عواقب هرگونه ماجراجویی احتمالی بر عهده واشنگتن خواهد بود. سه‌شنبه نهم دی‌ماه نیز وزیر خارجه قطر تلفنی با ظریف گفت‌و‌گو کرده بود و وزیر امور خارجه ایران مسؤولیت هرگونه عواقب ماجراجویی در منطقه را به عهده آمریکا خوانده بود. وزیر امور خارجه جمهوری اسلامی ایران همچنین روز پنجشنبه در واکنش به تحرکات نظامی آمریکا در منطقه خلیج‌فارس در پیامی توئیتری نوشت: به جای مبارزه با کرونا در آمریکا، دونالد ترامپ و همراهانش میلیاردها دلار را برای به پرواز درآوردن (بمب‌افکن‌های) بی ۵۲ و اعزام ناوگروه به منطقه ما به باد می‌دهند. اطلاعات به دست آمده از عراق حاکی از توطئه‌ای برای ساخته و پرداخته کردن بهانه‌ای برای جنگ است. وی در ادامه تاکید کرد: ایران به دنبال جنگ نیست اما آشکارا و بی‌درنگ از مردم، امنیت و منافع حیاتی خود دفاع خواهد کرد. پیش از این نیز «علی شمخانی» به افزایش تحرک ارتش آمریکا در منطقه واکنش نشان داد و در توئیترش نوشت: افزایش تحرک ارتش آمریکا در منطقه، نمایشی پدافندی و ناشی از ترس، به دلیل شرارت‌های گذشته است. این اقدامات، آنتروپی ناامنی را بالا برده و موجب سوء تفاهم‌های زیان‌بار می‌شود. امنیت در منطقه تنها با خروج عوامل خارجی ضد ثبات محقق می‌شود. قبل از آن نیز سعید خطیب‌زاده سخنگوی دستگاه دیپلماسی مسؤول هرگونه توطئه‌چینی را آمریکا خواند و گفت که به آمریکا و دوستان در منطقه پیام داده‌ایم که آمریکا در روزهای پایانی حیات خود در کاخ سفید دست به ماجراجویی جدیدی نزند. وی تصریح کرد که جمهوری اسلامی ایران به دنبال تنش در منطقه نبوده و نیست ولی درباره دفاع از کشور ذره‌ای تردید ندارد و امیدواریم عقلایی که در واشنگتن هستند تنش زدایی کنند. خطیب‌زاده همچنین گفت: ما به عنوان یک دولت برای هر سناریویی آمادگی داریم و به همه سناریوها فکر می‌کنیم و برای هر سناریویی پاسخ لازم خود را آماده داریم. امیدواریم در این روزهای آخر خروج از کاخ سفید از هر تنش زایی دست بردارند. انتهای پیام /
علی نظری در گفت‌وگو با خبرنگار فارس در ارومیه اظهار داشت: تجهیز ۸ پاسگاه محیط بانی منطقه به امکانات موتوری و کنترلی و افزایش نیروی انسانی این محیط بانی‌ها در سال جاری با تکمیل زیرساخت‌های این منطقه و استفاده از ظرفیت جوامع محلی مهمترین محورها برای توسعه پایش و صیانت از این زیستگاه غنی جانوری و گیاهی در این مدت بوده است. وی با اشاره به قابلیت‌های منحصر به فرد منطقه مراکان، از اجرای طرح طبیعت گردی در منطقه خبر داد و افزود: این طرح با مشارکت مناطق آزاد ماکو، ارس و شهرستان خوی با ارائه برنامه‌های مدون اجرایی می‌شود. مدیرکل حفاظت محیط‌زیست آذربایجان غربی اضافه کرد: منطقه حفاظت‌شده مراکان خوی اولین منطقه حفاظت‌شده کشور است که با بیش از ۱۰۰ هزار هکتار مساحت در زمستان میزبان ۸۵۰ راس قوچ و میش اصیل ارمنی و ۲ هزار و ۴۰۰ راس کل و بز وحشی است. انتهای پیام /
به گزارش خبرنگار اقتصادی خبرگزاری فارس، اخیرا محمدجواد ظریف وزیر امور خارجه در مصاحبه با مهدی نصیری بیان داشته است که اگرچه سیاست آمریکا در فشار حداکثری علیه ایران با شکست مواجه شده، اما به علت فشار اقتصادی که در این مدت بر مردم ایران واردآمده، ایران نیز پیروز این تقابل نبوده است. شاید اگر ظریف می‌خواست صریح‌تر صحبت می‌کرد، باید در کنار شکست کشور امریکا به شکست کشورمان نیز اشاره می‌کرد زیرا تداوم وضعیت فعلی، امکان‌پذیر نیست. در این مدت در ازای هزینه‌ای که مردم داده‌اند و زمانی که دولت برای خود خریده، در حوزه اقتصاد اصلاحاتی انجام‌نشده و اثرگذاری تحریم در بودجه دولت عیان گشته است. درحالی‌که تحریم به‌عنوان ابزاری اثرگذار و عامل توازن قوا به سمت کشورهای تحریم‌کننده به‌حساب می‌آید، بعید است تنها با آمدن یک شخص، به‌صورت جدی از طرف امریکا کنار گذاشته شود. *تحریم چیست؟ خرداد ۵۹ بود که اولین تحریم‌ها از طرف امریکا علیه ایران وضع می‌گردید. از آن زمان است که تحریم همراه همیشگی ما تاکنون بوده است. همنشینی با این مهمان ناخوانده سبب شد تا ما کم‌کم خود را با آن تطبیق دهیم این تطبیق پذیری، برای ما که سرمایه‌ای به نام نفت داشتیم، تقریبا نامحسوس شده بود و کمتر کسی از تحریم سخن می‌گفت. زمانی که دولت نهم بر روی کار می‌آید مشاهده می‌شود با اقدامات جسورانه آن، قطعنامه‌های پی‌درپی بر علیه ایران صادر می‌گردد اما بازهم دولت هیچ وقعی به آن نمی‌نهد و آن را کاغذ پاره می‌خواند زیرا تحریم‌ها برای ما که ۳۰ سال با تحریم زندگی می‌کردیم هیچ اثری نداشت. زمان در حالی سپری شدن به نفع ما بود؛ لذا در سال ۸۷، باراک اوباما، رئیس‌جمهور امریکا، طی نامه‌ای به رهبر ایران خواستار حل مناقشات فی‌مابین می‌شود. اما داستان از آنجا شروع می‌شود که پس از حوادث سال ۸۸ فرصت موردنیاز برای تکمیل ساختار جدید تحریم‌ها فراهم می‌شود و در سال ۸۹ ساختار جدیدی از تحریم به نام تحریم‌های ثانویه عملیاتی می‌گردد. در تحریم‌های ثانویه، دیگر تنها سازمان‌ها و نهادهای ایرانی نبودند که تحریم می‌شدند، بلکه هر شرکت و یا شخصی که با ایران مبادله داشت نیز تحریم می‌شد. اینجاست که امریکا از اجماع جهانی خود در قطعنامه‌های سازمان ملل استفاده کرد و تحریم‌های خود را تأثیرگذار کرد. لذا، در سال ۹۰ با تحریم بانک مرکزی ایران، امارات از مبادله ارزی با بانک‌های ایرانی اجتناب کرده و نرخ ارز از ابتدای سال ۹۰ تا اواسط سال ۹۱، ۳ ٫ ۵ برابر ارزش خود جهش کرد. اینجاست که اولین اثرات ساختار جدید تحریمی بر بازار ایران وارد آمد و استفاده از واژه تحریم در ادبیات اقتصاد سیاسی کشور افزایش یافت. به علت ضعف ساختاری موجود در برابر حل مسائل کشور بجای چاره‌اندیشی برای بی‌اثر کردن تحریم‌ها، تنها راهکاری که از طرف سیاستگذاران به جامعه تزریق شد، مذاکره بود. هیچ‌گاه درباره اقداماتی که می‌تواند برای بی‌اثر کردن تحریم‌ها استفاده کرد، صحبتی نشد. عدم شناخت مردم از تحریم سبب شده تا سیاستمداران از آن دیوی ساخته و خود تبدیل به کاسبان اصلی تحریم گردند. *اثرگذاری تحریم‌ها تحریم کنندگانی نظیر اوباما و ترامپ بارها اعلام کرده اندکه هدف از تحریم‌ها، به صفر رساندن فروش نفت ایران است. به عنوان مثال، کالین کال مشاور باراک اوباما بیان داشت که کارایی تحریم‌ها بستگی به اثرگذاری آن بر فروش نفت دارد. این در حالی است که بررسی‌ها از میزان اثرگذاری تحریم‌ها حاکی از آن است که زمانی که نفت خام یک مرحله فرآوری شده و تبدیل به محصولاتی متعدد با مشتریان گسترده‌تر می‌گردد، تأثیر تحریم‌ها بر روی آن به شدت کاهش می‌یابد و تقریبا به صفر می‌رسد لذا در اوج زمان تحریم‌ها شاهد آن هستیم که محصولات پالایشی و پتروشیمی همچنان مشتریان خود را دارند. از طرفی باوجود تلاشهایی که برای به صفر رساندن فروش نفت ایران صورت‌گرفته، با اینکه این تک محصول مشتریان متعددی ندارد، اما همچنان نتوانسته فروش آن را به صفر برساند و در بدترین شرایط ایران ۵۰۰ هزار بشکه نفت به فروش رسانده است. اینها همه حاکی از یک واقعیت دارد و آن این است که تحریم حتی در ساختار جدیدش نمی‌تواند بر مبادله طیف گسترده‌ای از کالاها اثر گذارد. *رفع اثرگذاری تحریم‌ها اگر تحریم‌ها تنها بر فروش نفت خام می‌توانند اثر بگذارد، پس مسائل موجود در اقتصاد کشور از کجا پدیدآمده‌اند؟ ازآنجاکه نفت خام تنها کالایست که سهم بالایی از درآمد دولت را به خود اختصاص داده است، کاهش فروش آن، در کنار ضعف دولت در سیاست‌گذاری داخلی به معنی کسری بودجه است. مهم‌ترین هدف از اعمال تحریم‌ها کسری بودجه دولت است کسری بودجه نیز ام‌المصائب اقتصاد کشور است و به طور مستقیم خود را به‌صورت تورم، بر سر سفره مردم نشان می‌دهد. آیا زمانی که تحریم‌کنندگان به هدف خود دست‌یافته‌اند، ابزار تحریم را کنار می‌گذارند؟ مهم‌ترین نقدی که امروزه بر سیاست‌های دولت وارد است، عدم توجه به ظرفیت‌های داخلی است. همان‌طور که مقام معظم رهبری در جلسه اخیر خود در حوزه سیاسی دولت را توصیه به مذاکره با داخلی‌ها نظیر مذاکره با خارجی‌ها نموده است، این ضعف در حوزه اقتصادی نیز مشاهده می‌شود. انگار دولت راهی به جز حل مسائل اقتصادی از مسیر خارج از کشور نمی‌شناسد. مهم‌ترین اقدام مؤثری که در کوتاه‌مدت می‌توان برای کسری بودجه در نظر گرفت، جلوگیری از فرار مالیاتی افراد پردرآمد است. ازآنجاکه در کشورهای با درآمد مالیاتی بالا بیش از ۸۰ درصد مالیات از ۲۰ درصد پردرآمد جامعه اخذ می‌شود، مهم‌ترین ضعف سیستم مالیاتی ما عدم امکان شناسایی درآمد افراد پردرآمد است. درحالی‌که بیش از ۶۰ درصد درآمد دولت در این کشورها از مالیات کسب می‌شود، سیستم مالیاتی در ایران یک ششم کارایی آنها را دارد و عمده بار مالیات بر دوش حقوق بگیران و فعالیت‌های شفاف اقتصادی است. امروزه با گسترش سیستم‌های مالی الکترونیک این امکان فراهم آمده تا درآمد افراد شفاف گردد. در این راستا قانون مهم سامانه مودیان و پایانه‌های فروشگاهی در آبان ۹۸ به تصویب مجلس رسیده است. اجرای صحیح این قانون می‌تواند گام مهمی در افزایش عدالت مالیاتی، شناسایی درآمد گروه‌های پردرآمد، افزایش درآمدهای مالیاتی و در نهایت بی‌اثر کردن تحریم‌ها باشد. انتهای پیام /
به گزارش گروه سیاست خارجی خبرگزاری فارس، نمایندگی دائم جمهوری اسلامی ایران در سازمان ملل در نیویورک روز چهارشنبه در نامه‌ای به رئیس شورای امنیت و دبیرکل سازمان ملل اعلام کرد که ماجراجویی نظامی آمریکا در خلیج‌فارس و دریای عمان، به ویژه در هفته‌های اخیر افزایش‌یافته است. در این نامه آمده است: آمریکا علاوه بر اعزام سلاح‌های پیشرفته و بسیار پیچیده به این منطقه در چند هفته گذشته، به انجام برخی اعمال تحریک‌آمیز نظامی نیز مبادرت کرده است که از جمله شامل به پرواز در آوردن تعدادی از بمب‌افکن‌های راهبردی دوربرد خود در روزهای اخیر بر فراز خلیج‌فارس است. * اقدامات جنگ‌طلبانه اگر کنترل نشود، می‌تواند تنش را به سطح هشدار دهنده‌ای افزایش دهد نمایندگی ایران افزوده است: به موازات این تحرکات، مقامات آمریکا نیز کماکان به ارائه اطلاعات جعلی، ایراد اتهامات بی‌اساس و بیانات تهدید کننده و تحریک‌آمیز علیه جمهوری اسلامی ایران ادامه داده‌اند و مجموع اینگونه اقدامات ستیزه‌جویانه این کشور، محیط امنیتی پیشاپیش پرتنش این منطقه بسیار حساس را وخیم‌تر کرده است. در این نامه اضافه‌شده است: این اقدامات جنگ‌طلبانه اگر کنترل نشود، می‌تواند تنش را به سطح هشدار دهنده‌ای افزایش دهد و بدیهی است که مسؤولیت کامل تمام عواقب آن نیز بر عهده آمریکا خواهد بود. *ایران به دنبال درگیری نیست، ولی توانایی و عزم قاطع برای حفاظت از مردم، دفاع از امنیت، حاکمیت، تمامیت ارضی و منافع حیاتی خود را دارد نمایندگی دائم جمهوری اسلامی ایران همچنین با هشدار نسبت به اقدامات یادشده آمریکا، تأکید کرده است: ضمن اینکه جمهوری اسلامی ایران به دنبال درگیری نیست، ولی توانایی و عزم قاطع آن برای حفاظت از مردم خویش، دفاع از امنیت، حاکمیت، تمامیت ارضی و منافع حیاتی خود و همچنین پاسخ قاطع به هرگونه تهدید یا استفاده از زور علیه ایران نباید دست‌کم گرفته شود. در پایان این نامه نیز آمده است: از آنجاکه چنین ماجراجویی نظامی در تضاد آشکار با اهداف و اصول سازمان ملل بوده و دارای آثار جدی بر صلح و امنیت منطقه‌ای و بین‌المللی است، از شورای امنیت انتظار می‌رود آمریکا را وادار سازد به اصول و قواعد حقوق بین‌الملل پایبند باشد و این اقدامات غیرقانونی خود را متوقف کند. به گزارش فارس، محمدجواد ظریف، وزیر امور خارجه جمهوری اسلامی ایران نیز روز پنجشنبه در واکنش به تحرکات نظامی آمریکا در منطقه خلیج‌فارس تصریح کرد که ایران به دنبال جنگ نیست ولی در دفاع از مردم، امنیت و منافع ملی خود درنگ نخواهد کرد. ظریف در پیامی توئیتری نوشت: به جای مبارزه با کرونا در آمریکا، دونالد ترامپ و همراهانش میلیاردها دلار را برای به پرواز درآوردن (بمب‌افکن‌های) بی ۵۲ و اعزام ناوگروه به منطقه ما به باد می‌دهند. اطلاعات به دست آمده از عراق حاکی از توطئه‌ای برای ساخته و پرداخته کردن بهانه‌ای برای جنگ است. ایران به دنبال جنگ نیست اما آشکارا و بی‌درنگ از مردم، امنیت و منافع حیاتی خود دفاع خواهد کرد. پیش از این نیز ظریف در گفت‌و‌گوی تلفنی همتای قطری عواقب هرگونه ماجراجویی را برعهده آمریکا خوانده بود. رئیس دستگاه دیپلماسی جمهوری اسلامی ایران همچنین در واکنش به تهدید اخیر دونالد ترامپ در پی حمله راکتی اخیر به سفارتخانه این کشور در عراق ضمن رد اتهام‌زنی دونالد ترامپ، به رئیس‌جمهور آمریکا درباره هرگونه ماجراجویی علیه ایران هشدار داده بود. (بیشتر بخوانید) «علی شمخانی» دبیر شورای عالی امنیت ملی جمهوری اسلامی ایران نیز عصر روز (دوشنبه) هشتم دی‌ماه در واکنش به افزایش تحرک ارتش آمریکا در منطقه در توئیترش نوشت: افزایش تحرک ارتش آمریکا در منطقه، نمایشی پدافندی و ناشی از ترس، به دلیل شرارت‌های گذشته است. این اقدامات، آنتروپی ناامنی را بالا برده و موجب سوء تفاهم‌های زیان‌بار می‌شود. امنیت در منطقه تنها با خروج عوامل خارجی ضد ثبات محقق می‌شود. «سعید خطیب زاده» سخنگوی وزارت امور خارجه نیز روز (دوشنبه) در نشست هفتگی با خبرنگاران درباره تحرکات آمریکا در منطقه نیز گفت: ما به طور روشن گفته و هشدار داده‌ایم مسئولیت هرگونه توطئه‌چینی با آمریکاست. برخی شیطنت‌ها را شنیده‌ایم به آمریکا و دوستان در منطقه پیام داده‌ایم که آمریکا در روزهای پایانی حیات خود در کاخ سفید دست به ماجراجویی جدیدی نزند. به دنبال تنش در منطقه نبوده و نیستیم. درباره دفاع از کشور ذره‌ای تردید نداریم، همه امتحان کرده‌اند و پاسخ‌های ما را دیدند. امیدواریم عقلایی که در واشنگتن هستند تنش زدایی کنند. وی همچنین در خصوص حرکت زیردریایی اتمی آمریکا به خلیج‌فارس هم گفت: ما به دنبال تنش نیستیم ولی مسئولیت هرگونه تنش آفرینی و ماجراجویی به عهده آمریکاست و می‌دانند جمهوری اسلامی ایران درباره امنیت و منافع ملی خود با کسی شوخی ندارد و امیدواریم عقل بر ماجراجویی نزد برخی از جنگ طلبان بچربد. خطیب زاده در پاسخ به سؤالی مبنی بر اینکه آیا پیش‌بینی می‌کنید دولت ترامپ در روزهای باقیمانده اقدام نظامی را علیه ایران صورت دهد؟ اظهار داشت: پیش‌بینی نه کار سیاستمداران است، نه دیپلمات‌ها و حتی کار محققان هم نیست. ما به عنوان یک دولت برای هر سناریویی آمادگی داریم و به همه سناریوها فکر می‌کنیم و برای هر سناریویی پاسخ لازم خود را آماده داریم. امیدواریم در این روزهای آخر خروج از کاخ سفید از هر تنش زایی دست بردارند. انتهای پیام /
به گزارش خبرگزاری فارس از همدان، «شهید»؛ شاهد شهود عرفانی شد و نقش هرچه خوبی را در چهارفصل گیتی نمایان کرد و چشم ستارگان آسمان را روشن، ققنوس هشت جنت که هفت‌آسمان را مجذوب خود کرده است، همان عاشقی که در وادی مقدس عاشقی، پر پرواز گشود و فرشتگان را نوازشگر روح نابش کرد. می‌خواهیم هر روز را با نامی و یادی از این ستاره‌ها، شب کنیم و کار را با تبرک و مدد از این عارفان عاشق آغاز؛ باشد که ادای دینی باشد بر آن همه رشادت، شهامت، مجاهدت و شجاعت … «برگ سبزی، تحفه درویش»، «تا چه قبول افتد و چه در نظر آید». تبرک لحظاتمان با شهید نعمت‌الله سرمیلی: بسم‌الله الرحمن الرحیم و لا تحسبن الذین قتلوا فی سبیل الله امواتا بل احیاء عند ربهم یرزقون سلام به رهبرم، سلام بر شهیدان و خانواده‌های آنها. خدایا حال که در انجام ماموریتی الهی هستم تو را به یاری می‌طلبم و به تو سوگند یاد می‌کنم همیشه و تا آخرین نفس در راه تو و برای یاری دین تو مستحکم و جان برکف در راهت فداکاری کنم الهی یاری‌ام ده که بتوانم این وظیفه مهم را آن‌چنان که شایسته مقام باری تعالی است بجا آورم. خدایا تو شاهد باش که من در این راه کورکورانه قدم برنداشته‌ام و از روزی که تو را به یگانگی شناختم در قلبم جرقه‌ای از ایمان محمدی فوران شده و از همه چیز گذشتم تا به تو برسم. مادر عزیزم در این مدت کوتاهی که کنار شما بودم خوبی‌هایتان را سنجیدم ولی چکار کنم که این ماموریت الهی را نتوانستم ترک کنم و رنج‌ها و زحمت‌هایی که کشیده بودید را جبران کنم، از شما می‌خواهم در این مدت اگر اشتباهی از من سر زده مرا ببخشید و از خدا بخواهید که گناهانم را ببخشد. من به خودم می‌بالم که سرباز هستم سرباز امام زمان و در ارتش اسلام خدمتگزارم پس تو مادرم نیز افتخار کن. خدایا مرگ و شهادت مرا در راه خودت قراربده و مرا برای کمک به برپایی پرچم اسلام یاری فرما. انتهای پیام / ۸۹۰۰۱ /
حسین رئیسی عضو کمیسیون کشاورزی مجلس شورای اسلامی در گفت‌وگو با خبرنگار اقتصادی درباره لایحه بودجه ۱۴۰۰ گفت: بیشترین اتکاء در بودجه ۱۴۰۰ به منابع نفتی و فروش ۲ ٫ ۳ میلیون بشکه‌ای نفت است. دولت باید توضیح دهد بر چه اساس و اتفاقی می‌تواند این میزان نفت بفروشد؟ وی افزود: بودجه ۱۴۰۰ دفعی و بر اساس تغییرات سیاسی در امریکا است. این موضوع برای کشور خطرناک است. چراکه یک بخش پر رنگی از بودجه قابل‌لمس در زندگی روزانه مردم خواهد بود. نماینده مردم هرمزگان در مجلس ادامه داد: در صورتی که دولت نتوانند تعهدات خود را نسبت به بخش‌های مصرفی بودجه مثل حقوق کارکنان و بازنشستگان عملی کند نارضایتی عمومی ایجاد خواهد شد. رئیسی در پایان تاکید کرد: برداشت از صندوق توسعه ملی، فروش اوراق سلف نفتی و فروش اموال مازاد دولتی که با هم نزدیک ۵۰ درصد از منابع درآمدی بودجه را شامل می‌شود بر مبنای حدس و گمان است و امکان تحقق آن‌ها وجود ندارد. مجلس شورای اسلامی با بودجه ۱۴۰۰ مخالف است. هیچگونه توافقی بر روی بودجه پذیرفته نیست و لایحه بودجه باید به دولت جهت اصلاح بازگردد. انتهای پیام /
خبرگزاری فارس- ایلام؛ کبری هواسی: ایلام را با کوه‌های بلند و قلعه‌های استوارش می‌شناسند، سرزمینی که لابه‌لای کوه‌ها و قلعه‌ها، تاریخی سراسر پرافتخار را بر پیشانی افتخارات خود دارد. قلعه‌ها و دیوارهای مستحکم هنوز خاطرات مقاومت در برابر هجوم بیگانگان و حراست از مرزهای وطن را در خود دارند، آنها قرن‌ها چه در برابر هجوم سواران طاغی و چه در برابر برف، باد و زلزله ایستاده‌اند. این قلعه‌ها با دیواره‌های ضخیم، نقش و نگارهای سنگی و خشتی خود، بخشی از تاریخ این سرزمین را به نسل امروزی روایت می‌کنند. قلعه‌های مستحکم و با شکوه در مناطق ایلام تداوم زندگی در هزاره‌های پیش از تاریخ تا قرون اولیه اسلامی را روشن می‌سازند؛ وجود قلعه‌های تاریخی با ویژگی‌های منحصر به فرد در استان ایلام، گواه روشنی بر تمدن این کهن دیار شگفت آمیز است. قلعه‌ها روایتگر حقایق جالبی از زندگانی گذشتگان هستند حسنی یکی از شهروندان هلیلانی در گفت‌وگو با فارس اظهار داشت: قلعه‌ها، بناهایی استوار هستند که از دریچه هر یک از آن‌ها حقایق جالبی از زندگانی گذشتگان به چشم می‌آید. وی افزود: قلعه‌ها در زمان‌های مختلف کاربردهای متفاوتی داشته و گاه به عنوان یک دژ محکم در برابر هجوم دشمنان عمل کرده و گاه در زمان صلح و آرامش، کاربردی شبیه به کاخ و تفرجگاه و گاهی نیز محل زندگی و حتی کاربرد مذهبی داشته‌اند. حسنی تصریح کرد: برخی از این قلعه‌ها در نزدیکی اجتماعی مردمی و یا به اصطلاح روستایی ساخته می‌شدند تا نوعی احساس امنیت را در بین مردم ایجاد کنند، از این رو برخی از نام قلعه‌ها از همان روستاها گرفته‌شده مانند «قلعه سام» که بر گرفته از روستایی در آن حوالی است و برخی نیز در سرحدات مرزها جهت جلوگیری از هجوم دشمنان ساخته می‌شدند. قلعه سام یکی از مکان‌های تاریخی ایلام است مالک شنبه‌زاده مدیرکل میراث فرهنگی، صنایع‌دستی و گردشگری ایلام نیز در گفت‌وگو با فارس اظهار داشت: قلعه سام یکی از آثار تاریخی ایران و مکان‌های تاریخی ایلام است؛ محوطه باستانی قلعه سام در شهرستان چرداول، در نزدیکی روستا چم بور از توابع شهرستان هلیلان واقع‌شده است. وی افزود: این مجموعه از سه بخش مرتبط به هم در عین حال با فاصله و مستقل شکل‌گرفته و از نظر دوره‌ای در یک دوره از تاریخ که احتمالا حد فاصل اواخر دوره پارت‌ها و اوایل دوره ساسانی است ایجاد شده است. مدیر کل میراث فرهنگی، صنایع‌دستی و گردشگری ایلام تصریح کرد: معماری این قلعه جنبه نظامی و دفاعی داشته و در صعب‌العبورترین بلندی‌های کوه بنا شده زیرا طرح و نقشه‌ای از پیش نداشته، طراح یا معمار برج‌ها، اتاق‌ها و ورودی‌ها را با توجه به موقعیت طبیعی صخره‌ها احداث کرده است. تلاش برای مرمت و بازسازی قلعه سام محمدجواد خانزادی کارشناس میراث فرهنگی ایلام نیز در گفت‌وگو با فارس مطرح کرد: به طور کلی معماری قلعه به سبک معماری دوره ساسانیان ساخته‌شده است. وی افزود: مصالح ساختمانی که برای ساخت آن مورد استفاده قرار گرفته، عبارتند از: سنگ، گچ، ساروج، ملات، گچ و در بعضی جاها نیز گل به کار رفته است. کارشناس میراث فرهنگی، صنایع‌دستی و گردشگری ایلام تصریح کرد: فضای کامل این قلعه به طور کامل تخریب نشده و برای مرمت و بازسازی مجدد آن در حال پیگیری هستیم. آتشکده قلعه سام ایلام به عنوان یکی از آثار باستانی و جاذبه‌های تاریخی استان ایلام با شماره ۷۹۹۸ در مورخ اسفند ماه ۱۳۸۱ در میان آثار ملی ایران به ثبت رسید. انتهای پیام / ۹۷۰۸۱۳
به گزارش خبرگزاری فارس از بندرعباس، سردار غلامرضا جعفری اظهار داشت: مامورأن پلیس امنیت اقتصادی شهرستان میناب حین گشت زنی در سطح شهر بلوار زهوکی به یک دستگاه تریلی کشنده حامل یکدستگاه بیل مکانیکی مشکوک و آن را متوقف کردند. وی افزود: پس از بررسی بیشتر مشخص شد کامیون حامل یک دستگاه بیل مکانیکی فاقد مدارک قانونی می‌باشد. فرمانده انتظامی استان ارزش ریالی محموله کشف‌شده را ۳۰ میلیارد ریال عنوان وتصریح کرد: در این خصوص یک متهم دستگیر و به همراه پرونده تشکیل‌شده جهت سیر مراحل قانونی به مرجع قضایی معرفی شد. انتهای پیام / ۸۸۰۵۵
به گزارش خبرگزاری فارس از مشهد، بر خلاف برخی مسئولین که این روزها با تیم رسانه‌ای و عکاس و گزارشگر و فیلمبردار به حاشیه شهر می‌روند تا بگویند دغدغه دارند و پیگیر مشکلات مردم هستند، او لباس کار بر تن دارد و با بقیه مشغول بنایی است. آنقدر بی‌تکلف و خاکی که وقتی صدایش می‌زنند و به سمتم می‌آید متعجب می‌شوم. مسئول یکی از کانون‌های خادمیاری در حاشیه شهر است اما اصرار دارد نام یا حتی عنوانش در خبر ذکر نشود. او عاشق خدمت به امام رضا (ع) است اما ترجیح داده در منطقه شهید کشمیری و منطقه حاشیه‌ای قرقی به مولایش خدمت کند. از آن آدم‌هایی است که باید با اصرار از زیر زبانش کلمات را بیرون بکشی تا بگوید به نیت خدمت به امام رضا (ع) چه خدماتی به مردم کرده است. ساخت واحدهای مسکونی برای زوج‌های نیازمند از این خادم بی‌ادعا درباره ساختمان نیمه کاره‌ای می‌پرسم که در آن مشغول کار است، می‌گوید: ازدواج و مسکن دو معضل بزرگ جوانان است. عمق این مشکلات در حاشیه شهر به خاطر محرومیت مردم و درآمد پایین خیلی بیشتر است. در کل هر مشکلی در سطح جامعه می‌بینید در حاشیه شهر چند برابر پررنگ‌تر است. بحث مسکن برای زوج‌های جوان در حاشیه شهر تبدیل به یک معضل و در واقع سدی بر سر راه ازدواج شده است. خودتان هم خوب می‌دانید به تاخیر افتادن ازدواج چه آسیب‌هایی خواهد داشت. همه ما این حرف‌ها را می‌دانیم و هر روز برای هم نقل می‌کنیم اما چاره کار حرف نیست عمل است. ما در حد همین وسعی که داشتیم کار را شروع کردیم خدا هم کمک کرد، مردم هم پای کار امدند تا با این کار سد راه ازدواج را برای چند جوان بشکنیم. این نیروی جهادی ادامه می‌دهد: ماجرا به این شکل بود که در جلسات هفتگی که داشتیم تصمیم گرفتیم در قطعه زمینی که در جوار مسجد جامع روستا و در واقع هدیه خیران است یک آشپزخانه برای کمک به نیازمندان بسازیم. بعد در حین کار به این فکر افتادیم که بالای این آشپزخانه برای زوج‌های جوان که تازه می‌خواهند زندگی خود را شروع کنند واحدهای مسکونی بسازیم و به مدت یک سال و نیم تا دو سال، به طور رایگان در اختیارشان قرار دهیم. در نهایت تصمیم بر این شد در این قطعه زمین روی آشپزخانه دو طبقه و هر طبقه ۴ واحد ۶۵ متری ساخته شود. او می‌گوید: طبق براوردی که انجام داده‌ایم برای عید غدیر سال بعد واحدهای مسکونی به بهره‌برداری می‌رسند؛ تا الان که در مرحله آهن کشی است حدود ۷۰۰ میلیون هزینه داشته است که برآورد می‌شود حدود ۲ ٫ ۵ میلیارد دیگر برای تکمیل نیاز است تا الان که هزینه‌ها با کمک‌های مردمی تامین شده آستان قدس رضوی هم قول داده که برای هر واحد ۱۰ میلیون و در کل ۸۰ میلیون کمک می‌کند. احداث دبستان به نام شهدای قرقی از او درباره بقیه کارهایش در منطقه می‌پرسم، با تاکید بر اینکه همه کارها را به صورت گروهی و به کمک «گروه جهادی شهدای قرقی» انجام می‌دهند، می‌گوید: در حال حاضر یک مدرسه در حال ساخت و تکمیل است. این مدرسه که به نام شهدای قرقی مزین است با کمک مردم و آستان قدس در زمینی به مساحت ۴۰۰ مترمربع احداث‌شده است. این نیروی جهادی برایم روزهایی که دانش آموزان فضای کافی برای درس خواندن نداشتند و در سخت‌ترین شرایط الفبای حاشیه‌نشینی را مشق می‌کردند، اینطور روایت می‌کند: شهرک مهرگان را که احداث کردند یکی از زیرساخت‌هایی که کم داشت بحث مدرسه بود و دبستانی که در منطقه وجود داشت ظرفیتش تکمیل‌شده بود و مسئولین مدرسه مجبور شدند حتی اتاق سرایداری و بوفه مدرسه را تبدیل به کلاس درس کنند یعنی در یک فضای ۱۸ متری ۴۵ دانش‌آموز را جا می‌دادند و در نهایت ۲ سال قبل کانکس آوردند و در گوشه‌ای از حیاط مدرسه گذاشتند و بعضی کلاس‌ها را در آنجا برای بچه‌ها برگزار کردند. این موضوع باعث شد از تاسوعای سال قبل کار احداث این مدرسه را آغاز کنیم و در کمتر از ۹ ماه فضای داخلی مدرسه را تکمیل کردیم و طبق تفاهم‌نامه‌ای که با اداره نوسازی مدارس داشتیم آنها بحث نما دیوار دور و کف سازی را به عهده گرفتند که امیدوارم برای سال تحصیلی آینده به بهره‌برداری برسد. طبق گفته او، برای ساخت این مدرسه ۶ کلاسه تا الان حدود ۱ ٫ ۵ میلیارد تومان هزینه شده، هزینه‌ای که بخش زیادی از آن کمک‌های مردمی بوده است و هر کسی به فراخور توان خود مصالحی مثل اهن سیمان یا میلگرد برای ساخت آورده است. این نیروی جهادی ادامه می‌دهد: آستان قدس رضوی هم بحث سیستم سرمایشی، سیم کشی‌های برق و بتن سقف را به عهده گرفته است تا بچه‌ها مجبور نباشند در شرایط سخت و یا داخل کانکس تبعیض و نابرابری را تجربه کنند. بارندگی‌های بهار اگر چه برای برخی‌ها یادآور خاطرات خوش، قدم زدن‌های شاعرانه و لذت تماشای نزول رحمت الهی بر سر شهر است اما برای کسانی که در آلونک‌های خشت و گلی حاشیه شهر زندگی می‌کنند باران هم زحمت است و مصیبت و خاطره ساز خانه خرابی‌ها، شاید هم زندگی در انباری یا حتی زیر چادر مسافرتی؛ این هم از قصه‌های پر غصه فقر زیر پوست این شهر است که در حاشیه بیشتر نمایان می‌شود؛ حکایت‌های تلخی که از زبان این خادمیار «جویای گمنامی» می‌شنوم. او ادامه می‌دهد: طی یک سال و نیم اخیر چهار خانه برای نیازمندان و محرومین ساخته‌ایم تا مردی به خاطر فقر و نداری با زن و بچه آواره کوچه و خیابان نشود، دو مورد از این خانه‌ها به خاطر باران تخریب‌شده بود و دو خانه دیگر بر اثر فرسودگی اما در همه این موارد خیرین و آستان قدس رضوی کمک کرده‌اند تا بتوانیم از پس وظیفه‌ای که برای خودمان تعریف کرده‌ایم، برآییم. ساخت دبستان در منطقه محروم بلوچستان حاشیه شهر مشهد اما سال‌هاست میزبان مهاجرین زیادی از سیستان و بلوچستان است، هموطنانی که به خاطر کمبود امکانات، محرومیت و فقر زندگی مختصرشان را جمع کرده و به مشهد آمده‌اند تا شاید بتوانند زندگی بهتری داشته باشند، بنابراین یکی از راه‌های جلوگیری از گسترش حاشیه‌نشینی در شهر مشهد که بیشتر از یک سوم جمعیتش در حاشیه شهر ساکن هستند، فراهم کردن امکانات زندگی و محرومیت‌زدایی در سیستان و بلوچستان است، چیزی که گروه جهادی شهدای قرقی آن را به خوبی درک کرده‌اند و حالا در کنار رسیدگی به مشکلات مردم اینجا، از سیستان و بلوچستان هم غافل نشده‌اند و با همان بضاعتی که دارند به روستایی در «زرآباد» سیستان و بلوچستان رفته‌اند تا برای کودکان آن منطقه هم یک مدرسه سه کلاسه بسازند. توزیع بسته‌های معیشتی و ساخت خانه عالم در روستاهایی مثل قرقی، جغری و فارمد از دیگر فعالیت‌های این گروه جهادی است که با کمک و همراهی آستان قدس رضوی و در قالب طرح معین الضعفا انجام می‌شود. قرقی را ترک می‌کنم و با کمک آدرسی که از این نیروی جهادی گرفته‌ام خودم را به دفتر امور مجاورین آستان قدس رضوی می‌رسانم تا با مدیر امور مجاورین بنیاد کرامت رضوی گفت‌وگویی داشته باشم. بهسازی ۴۰ خانه در حاشیه شهر مشهد با طرح «مکتب شهید سلیمانی» هادی غلامی برایم از طرح معین الضعفا (ع) اینگونه می‌گوید: در مرحله اول طرح معین الضعفا که به نام «مکتب شهید سلیمانی» مزین است، بهسازی ۴۰ نقطه داخل مشهد و حومه داریم که با همکاری گروه‌های جهادی، مواکب اربعین، مجموعه‌های مردمی و کانونهای خادمیاری، خانه‌ها و نقاطی را که نیاز به بازسازی و بهسازی دارند شناسایی و در ساخت کمک می‌کنیم. مدیر امور مجاورین بنیاد کرامت رضوی ادامه می‌دهد: در مرحله اول حدود ۶۰ نقطه بررسی شد و از این تعداد ۴۰ نقطه اولویت دار را انتخاب کردیم و کار آغاز شد. کانون‌های خادمیاری به عنوان بازوهای اجرایی در تمام نقاط شهر و اطراف شهر هستند و مواردی را که نیاز به کمک داشته باشند به ما معرفی می‌کنند، تیم نظارت موارد را از نظر میزان محرومیت بررسی و اولویت‌بندی می‌کند و بعد کار را انجام می‌دهیم. به گفته وی مواردی که معرفی می‌شود در واقع منازل مسکونی افراد محروم و نیازمند است که دچار مشکل شده است. غلامی به عنوان نمونه به بازسازی منزل مسکونی یک پیرزن تنها و نیازمند در یکی از مناطق حاشیه‌ای شهر اشاره و عنوان می‌کند: سقف خانه این مادر، چوبی و در حال فروریختن بود که به موقع اقدام شد. حل مشکل مردم حاشیه شهر هزینه زیادی ندارد کارشناس مسئول تشکل‌ها و گروه‌های مردمی دفتر امور مجاورین آستان قدس رضوی نیز با بیان اینکه اسم رمز همه این اتفاقات امام رضا (ع) است، متذکر می‌شود: خیلی از افراد هستند که آرزویشان خدمت به ائمه (ع) است. در طرح خادمیاری بستر خدمت در عرصه‌های مورد نیاز جامعه و خارج از جغرافیای حرم مطهر برای افراد و ارادتمندان امام رضا (ع) فراهم‌شده است. محمد فخر اکبری مقدم از شرایط سخت حاشیه‌نشینی اینطور روایت می‌کند: زندگی مردم حاشیه شهر مشهد گاهی لنگ دو میلیون تومان است و ندارند که مشکلشان را حل کنند. باورش شاید برای یک عده سخت باشد اما بعضی از مردم حاشیه‌نشین هزینه ایزوگام یا تعمیر سقف و حتی ساخت یک سرویس بهداشتی مناسب یا حمام در خانه‌شان ندارند. در یکی از بازدیدها متوجه شدیم خانواده‌ای چهار نفره بخاطر نداشتن حمام، در آشپزخانه پرده می‌شکند و استحمام می‌کنند؛ اینها درد است اما گاهی با چند میلیون تومان و یک همت جهادی قابل‌حل است. او ادامه می‌دهد: گاهی خراب شدن سقف یک خانه باعث آواره شدن یک خانواده می‌شود، این مشکلات را بررسی کردیم و هیئت‌ها و مواکب هم پای کار آمدند خودمان هم در کنارشان هستیم. کارشناس مسئول تشکل‌ها و گروه‌های مردمی دفتر امور مجاورین آستان قدس رضوی تاکید می‌کند: خیلی اوقات برای حل مشکل مردم حاشیه شهر نیاز به کار فوق‌العاده و آنچنان بزرگی نیست. فقط کمی همت و هم افزایی می‌خواهد؛ هیئت‌ها می‌توانند بخش از هزینه‌های خود را به تامین حداقل‌های زندگی این مردم نیازمند اختصاص دهند. طبق گفته فخر اکبری، در مرحله اول طرح معین الضعفا موسوم به «مکتب شهید سلیمانی» ۴۰ خانه بهسازی شد و در مرحله دوم هم ۴۰ خانه دیگر بازسازی خواهد شد. دغدغه محرومین را داشتن و کار خالصانه و بی‌ریا انجام دادن از آموزه‌های مکتب شهید سلیمانی است که برخی افراد در مشهد، خوب آموخته‌اند، کسانی که بر خلاف خیلی افراد جویای نام، جویندگان گمنامی اند و کار را برای رضای خالق و آسایش بندگان خدا انجام می‌دهند؛ شهید سلیمانی حالا زنده‌تر از قبل در کنار ما است … =================== گزارش: معصومه مومنیان =================== انتهای پیام / ۷۰۰۶۸
به گزارش خبرگزاری فارس از اردبیل، بر اساس نقشه‌های هواشناسی همچنان تا پایان هفته آینده جو استان پایدار خواهد بود و طی این مدت آسمان در غالب ساعات صاف بوده و تغییرات دمایی قابل توجهی انتظار نمی‌رود. برای مناطق شمالی استان در طول روزها دمای هوا بین ۹ تا ۱۱ درجه سلسیوس و برای سایر مناطق تا ۸ درجه سلسیوس خواهد بود. در طول شب‌ها سرما تداوم داشته و در برخی مناطق استان از جمله اردبیل، فرودگاه اردبیل، خلخال و کوثر (در طول شب‌ها) یخبندان پیش‌بینی می‌شود. صرفه‌جویی در مصرف حامل‌های انرژی جهت جلوگیری از قطعی، توصیه می‌گردد. با توجه به وزش بادهای جنوبی در ارتفاعات کولاک برف و رخداد بهمن دور از انتظار نیست. در روزهای یکشنبه و دوشنبه هفته آینده در بیشتر مناطق و به صورت موقتی بر مقدار ابرناکی افزوده می‌شود. -انتهای پیام / ۳۴۶۳ / ۶۶۶ /
به گزارش خبرنگار اقتصادی خبرگزاری فارس، تحریم‌هایی که غرب بخصوص آمریکا پس از وقایع صورت گرفته در ایران بعد از انتخابات ریاست جمهوری سال ۸۸ بر علیه کشورمان به تصویب رسانده و اجرایی کردند، تفاوت‌های آشکاری با تحریم‌هایی داشت که این کشورها قبل از سال ۸۸، علیه ایران به تصویب رسانده و اجرایی کرده بودند. تحریم‌های آمریکا و اروپا و شورای امنیت سازمان ملل علیه ایران تا قبل از سال ۸۸، دارای دامنه شمول محدودی بودند؛ مثلا شرکت‌ها را از سرمایه‌گذاری بیشتر از حد معینی در بخش نفت ایران منع می‌کردند. اما پس از فتنه ۸۸، علاوه بر افزایش سختگیری‌ها، قوانین جدید تحریمی علیه ایران وضع شدند که تا آن زمان علیه هیچ کشوری در دنیا وضع نشده بودند. به عنوان مثال، پس از فتنه ۸۸ بود که آمریکا و اروپا تحریم بانک مرکزی و خرید نفت ایران را وضع کردند که در تاریخ تحریم‌های جهان اقدامی بی‌سابقه بود و عملا سخت‌ترین نوع تحریمی بود که پس از انقلاب اسلامی علیه ایران به تصویب رسیده و اجرایی شدند. همچنین پس از فتنه ۸۸ بود که آمریکا و اروپا و شورای امنیت سازمان ملل هر نوع معامله با بخش نفت ایران ممنوع شد و جریمه‌های سنگینی برای آن وضع شد. در واقع، پس از فتنه ۸۸ بود که فشار به استراتژی اصلی آمریکا تبدیل شد و این کشور به جای تصویب و اجرای تحریم‌های هوشمند به سراغ تصویب و اجرای تحریم‌های شدید یا اصطلاحا «فلج‌کننده» رفت. *فتنه ۸۸ عامل وضع تحریم‌های شدید آمریکا علیه ایران بود؟ علی‌رغم اینکه تصویب و اجرای تحریم‌های شدید غرب بخصوص آمریکا علیه ایران پس از فتنه ۸۸ صورت گرفت، ابهاماتی درباره تاثیر واقعی فتنه بر وضع این تحریم‌ها وجود دارد. در واقع، هرچند بسیاری از کارشناسان اعتقاد دارند فتنه ۸۸ تاثیر چشمگیری بر وضع تحریم‌های شدید علیه ایران داشته است و می‌گویند فتنه ۸۸ مقامات آمریکایی را به این نتیجه رساند که می‌توانند با افزایش فشار اقتصادی از طریق تشدید تحریم‌ها و آغاز جنگ اقتصادی، شکاف بین مردم و حاکمیت را زنده نگه دارند تا ایران در اثر فشارهای داخلی مجبور به تغییر رفتار در مسئله هسته‌ای و سایر مسائل به نفع آمریکا شود، اما برخی‌ها دیدگاه متفاوتی دارند. این افراد که عموما در انتخابات ریاست جمهوری سال ۸۸ حامی میرحسین موسوی بوده‌اند، اعتقاد دارند فتنه ۸۸ تاثیر چندانی بر وضع تحریم‌های شدید علیه ایران نداشته است. * نگاهی به اظهارات مقامات آمریکایی درباره تاثیر فتنه ۸۸ بر وضع تحریم‌های شدید یکی از مهمترین، بهترین و ساده‌ترین ابزارها برای شناخت واقعیت درباره ارتباط وضع تحریم‌های شدید توسط غرب بخصوص آمریکا با فتنه ۸۸، بررسی دیدگاه‌های مقامات ارشد دولت وقت آمریکا درباره این موضوع است. دو روز بعد از اغتشاشات فتنه گران در جریان راهپیمایی روز قدس سال ۸۸ یعنی در تاریخ ۳۰ شهریورماه، رابرت گیتس وزیر دفاع وقت آمریکا در گفت‌وگو با سی ان ان گفت: «در حال حاضر به دلیل شکاف‌های عمیق در ایران پس از انتخابات، تحریم موثرتر از گذشته است. ما در ۳۰ سال گذشته چنین شکاف‌هایی را ندیده بودیم. مخالفان به تدریج سیاست‌های کلان جمهوری اسلامی را هدف گرفته‌اند. اکنون باید تحریم‌ها را تشدید کرد». ریچارد نفیو معاون وقت وزارت خزانه‌داری آمریکا و طراح تحریم‌ها علیه ایران در دولت اوباما در کتاب خاطرات خود با عنوان «هنر تحریم‌ها، نگاهی از درون میدان» که اواخر زمستان ۹۶ منتشر شد، با تاکید بر اینکه اعتراض‌ها به نتیجه انتخابات سال ۸۸، کاخ سفید را به این نتیجه رساند که با توجه به تضعیف دولت ایران، امکان توافق وجود ندارد و آمریکا باید تحریم‌ها علیه کشورمان را تشدید کند، نوشت: «در نوامبر ۲۰۰۹ (آذر ۸۸) اوباما به سفیر آمریکا در سازمان ملل (خانم رایس) و وزیر خارجه (خانم کلینتون) و یک وزیر دیگر اجازه داد تا برنامه‌های خود برای تحریم را پیش ببرند». صفحه ۷۳ کتاب خاطرات ریچارد نفیو (کتاب «هنر تحریم‌ها، نگاهی از درون میدان») به گزارش فارس، این کتاب به همت مرکز پژوهش‌های مجلس ترجمه‌شده است که از اینجا می‌توانید مشاهده کنید. همچنین استوارت لوی معاون وقت امور تروریسم و اطلاعات مالی وزارت خزانه‌داری آمریکا و یکی از معماران تحریم‌های آمریکا علیه ایران در دولت اوباما، در مصاحبه با روزنامه نیویورک‌تایمز در تاریخ ۴ اردیبهشت‌ماه ۸۹ گفت: «مهم‌ترین اتفاقی که رخ‌داده این است که آمریکا تصور می‌کند تحریم‌ها با اوضاع سیاسی آشفته ایران ترکیب خواهد شد و این چیزی است که آمریکا به آن امید بسته است. هیچکدام از این اقدامات چندان اهمیتی ندارند، در عین حال اگر روند کلی را با توجه به افزایش انزوای سیاسی و وضعیت داخلی ایران تحلیل کنیم، این اقدامات می‌توانند بسیار مهم باشند». به علاوه، باراک اوباما رئیس‌جمهور وقت آمریکا در کتاب خاطرات خود با عنوان «سرزمین موعود» که اخیرا منتشر شده است، با اشاره به اعتراضات صورت گرفته به نتایج انتخابات ریاست جمهوری ایران در سال ۸۸ نوشت: «بعد از آنکه تلاش‌هایمان برای آغاز مذاکره با ایران رد شد و در شرایطی که این کشور وارد چرخه هرج‌ومرج و سرکوبگری بیشتر می‌شد ما راهبردمان را به‌سمت دومین گام راهبرد منع اشاعه‌ای خودمان تغییر دادیم: یعنی بسیج کردن جامعه بین‌المللی برای اعمال تحریم‌های اقتصادی سخت و چندجانبه‌ای که می‌تواند ایران را وادار به حضور در میز مذاکره کند». این کتاب را می‌توانید از اینجا مشاهده کنید. صفحه ۴۵۸ کتاب خاطرات باراک اوباما (کتاب «سرزمین موعود») براساس این گزارش، متن کامل این کتاب را می‌توانید از اینجا ببینید. علاوه بر موارد فوق، هیلاری کلینتون وزیر خارجه وقت آمریکا هم در گفت‌وگو با روزنامه انگلیسی فایننشال تایمز در تاریخ ۳۰ فروردین‌ماه ۸۹ گفت: «آنچه طی سال گذشته در ایران شاهد آن بوده‌ایم این است که تعداد هر چه بیشتری از کشورها به همان نتیجه‌ای می‌رسند که آمریکا رسیده است و آن اینکه ایران مجهز به تسلیحات هسته‌ای برای منطقه و فراسوی ان بسیار خطرناک و بر هم زننده ثبات است». کلینتون در فصل دوم کتاب خاطرات خود با عنوان «انتخاب‌های سخت» که اواخر بهار ۹۳ منتشر شد هم درباره این موضوع نوشت: «پس از اعتراض‌ها به نتیجه انتخابات در سال ۸۸، آمریکا توانست کشورهای دیگر را برای اعمال تحریم‌های جدید علیه ایران همراه سازد». به گزارش فارس، ترجمه فصل دوم این کتاب را می‌توانید از اینجا مشاهده کنید. *نکته مهمی که بولتون درباره ارتباط فتنه ۸۸ و تحریم‌ها گفت اهمیت نقش فتنه ۸۸ در وضع تحریم‌های شدید علیه ایران وقتی افزایش می‌یابد که بدانیم به اذعان مقامات آمریکایی، این تحولات زمانی رخ داد که گزینه تحریم ایران که چند سال بود عملا از دستور کار این کشور خارج‌شده بود. جان بولتون مشاور امنیت ملی آمریکا در دولت ترامپ که تا زمان صدور قطعنامه ۱۸۳۵ (پنجمین و آخرین قطعنامه آمریکا علیه برنامه هسته‌ای ایران تا قبل از فتنه ۸۸)، نماینده آمریکا در سازمان ملل بود و نقش مهمی در تدوین تحریم‌ها علیه ایران در دولت بوش داشت، در گفت‌و‌گو با شبکه تلویزیونی فاکس نیوز در تاریخ ۱۴ فروردین‌ماه ۸۸ گفت: «ما باید درک کنیم که این مسابقه بین ایران است که می‌خواهد به توانایی تسلیحات هسته‌ای دست یابد و تحریم‌هایی که می‌خواهد این روند را آهسته کند. رئیس‌جمهور آمریکا گفته است می‌خواهد فشارها به ایران افزایش یابد تا گام به گام اتفاقی که می‌افتد ملاحظه شود. ایرانی‌ها منتظر این افزایش فشار نیستند. آنها در دو سال گذشته زیاد تحت فشار قرار نگرفتند. ایرانی‌ها بسیار به خط انتهای دستیابی به تسلیحات هسته‌ای نزدیک شدند و تحریم‌ها نیز در پشت سر جا مانده است». در واقع، بولتون به روند طی شده بعد از آخرین قطعنامه تحریمی شورای امنیت علیه ایران در دولت جرج بوش (قطعنامه ۱۸۳۵)، اشاره می‌کرد؛ قطعنامه‌ای که در بهار ۸۷ صادر شد و آمریکا را به این نتیجه رساند که تحریم‌ها در کند کردن روند برنامه غنی‌سازی ایران ناموفق بوده است. با توجه به این موضوع و برخی مسائل دیگر مانند افزایش شدید نیاز منطقه‌ای آمریکا به ایران و همچنین اطمینان نسبی این کشور درباره وضعیت داخلی باثبات ایران، آمریکا استراتژی خود در تعامل با ایران را کاملا عوض کرد و عملا نوعی چرخش راهبردی در این استراتژی در سال ۸۷ ایجاد شد. در نتیجه، آمریکایی‌ها که تا آن زمان به دلیل عدم تعلیق تأسیسات غنی‌سازی در مذاکرات با ایران شرکت نمی‌کردند، تصمیم گرفتند برای اولین بار مستقیما در مذاکرات با ایران حاضر شوند. در واقع، مقاومت ۲ ٫ ۵ ساله ایران، آمریکا را وادار کرده بود که راهبرد یک مسیره فشار را موقتا کمرنگ کرده و یک راهبرد تعاملی‌تر را به جای آن بنشاند. * ردپای تاثیر فتنه ۸۸ بر وضع تحریم‌های شدید​ با تلاش و پیگیری فراوان آمریکا، قطعنامه ۱۹۲۹ شورای امنیت بر علیه کشورمان در اواخر خردادماه ۸۹ یعنی همزمان با اولین سالگرد آغاز فتنه ۸۸، به تصویب رسید. این قطعنامه عملا زیرساخت حقوقی لازم برای آغاز جنگ اقتصادی با ایران را برای آمریکا فراهم کرد. چند هفته پس از تصویب این قطعنامه، قانون جامع تحریم‌های ایران (سیسادا) که آغاز تحریم‌های شدید علیه ایران بود، در آمریکا به تصویب رسید. یکی از علل اصلی تصویب این قانون که در مقدمه آن هم صراحتا اشاره‌شده بود، وقایع بعد از انتخابات سال ۸۸ در ایران بود. در مقدمه این قانون آمده بود: «دولت ایران همچنان به نقض جدی، منظم و مداوم حقوق بشر، از جمله سرکوب آزادی بیان و آزادی مذهبی، بازداشت غیرقانونی طولانی‌مدت، شکنجه و اعدام‌ها ادامه می‌دهد. چنین موارد نقضی پس از انتخابات ریاست‌جمهوری جعلی در ایران در ۱۲ ژوئن ۲۰۰۹ (۲۲ خرداد ۱۳۸۸) افزایش‌یافته است». در همان روزها، هیلاری کلینتون وزیر خارجه وقت آمریکا در پاسخ به سؤال خبرنگار واشنگتن‌پست که پرسیده بود قطعنامه ۱۹۲۹ شورای امنیت علیه ایران چه اثر قابل توجهی دارد؟ گفت: «این قطعنامه در حمایت از جنبش سبز صادر شده است». با توجه به آنچه گفته شد، نقش مهم فتنه ۸۸ در وضع تحریم‌های شدید آمریکا علیه ایران کاملا مشخص و شفاف بوده و این موضوع کاملا مستند به اخبار است و صرفا یک تحلیل نیست. حال این سوال مطرح می‌شود که با توجه به این موضوع و همچنین نقش قابل‌توجه آن در عملکرد ضعیف اقتصادی دولت دهم و نهایتا پیروزی حسن روحانی در انتخابات ۹۲، کاسبان واقعی تحریم‌ها چه کسانی هستند؟ انتهای پیام /
نوروزعلی اسماعیلی در گفت‌و‌گو با خبرنگار فارس در اصفهان در خصوص قیمت موز اظهار کرد: ۲ روز است قیمت موز کاهش پیدا کره است، از دلایل کاهش قیمت موز می‌توان به کاهش تقاضا در بازار اشاره کرد. رئیس اتحادیه میوه و تره‌بار استان اصفهان علت افزایش قیمت موز را عدم ثبت بارهای وارد شده دانست و افزود: بار وارد شده باید ثبت شود، چون ارز موجود برای خریداری آن وجود ندارد قیمت موز افزایش پیدا کرده است. وی با بیان اینکه مناطقی در کشور وجود دارد که موز را با کیفیت مناسب تولید می‌کنند گفت: در بعضی مناطق کشور موز ایرانی خوب تولید می‌شود اما به‌علت بسته‌بندی نامناسب خریداری نمی‌شود؛ اگر بسته‌بندی متناسب باشد درخواست برای خرید موز ایرانی افزایش پیدا می‌کند. به گزارش فارس، نرخ عمده‌فروشی موز در بازار و میدان مرکزی میوه و تره‌بار استان اصفهان در تاریخ ۱۱ دی‌ماه به این شرح بود که قیمت کف، سقف و ممتاز هر کیلوگرم موز به ترتیب ۱۶ (ایرانی)، ۲۹ و ۳۲ هزار تومان اعلام‌شده است. انتهای پیام / ۶۳۰۹۰ / ن ۱۰
خبرگزاری فارس گروه تعلیم و تربیت: این روزها که کرونا، موجب تعطیلی مدارس شده است، برنامه‌های آموزشی از محیط فیزیکی مدرسه به محیط مجازی منتقل‌شده است و به تبع برنامه‌های پرورشی و تربیتی هم به فضای مجازی نقل‌مکان کرده است. برنامه‌های دانش‌آموزی وزارت آموزش و پرورش در اولین سالگرد شهادت حاج قاسم با عنوان «سرباز وطن» در شبکه آموزشی دانش‌آموزان (شاد) برگزار می‌شود. ویژه‌برنامه سرباز وطن دارای بخش‌های مختلف شامل «نسل سلیمانی»، «سرباز وطن از نگاه رهبری»، «جشنواره علمدار»، «مسابقه ویژه سرباز وطن»، «اقدامات وزارت آموزش و پرورش در پاسداشت سرباز وطن»، «مکتب درس‌آموز سردار»، «دلنوشته دانش آموزان»، «آثار منتخب» و «وصیت‌نامه سردار» است. هر کدام از این بخش‌ها، کانال اختصاصی در شبکه «شاد» دارد که در آن اخبار و مطالب متعددی را می‌توانید مشاهده کنید. * نسل سلیمانی در سایت naslesoleimani. com می‌توانید وارد شوید و به یادماندنی‌ترین جمله سردار شهید حاج قاسم سلیمانی را انتخاب کنید! همچنین می‌توانید طومار الکترونیکی نامه خطاب به فرماندهان جبهه مقاومت را امضا کنید. نسل سلیمانی برنامه مشترک جبهه تربیتی انقلاب اسلامی است. حجت‌الاسلام و المسلمین حامد تقدیری دبیر جبهه تربیتی انقلاب اسلامی در این خصوص گفت: شهید سلیمانی برای ما یک الگو بودند و مقام معظم رهبری می‌فرمایند «شهید سلیمانی مکتب و مدرسه سلیمانی است» ما باید این را تبیین کنیم. وی افزود: در کنار اینکه شهید سلیمانی یک فرمانده و یک سرباز برای انقلاب بودند، یک پدر برای خانواده، مربی برای نسل آینده و جهادگر برای عرصه خدمات اجتماعی نیز بودند. ابعاد مختلفی را در نگاه شهید سلیمانی می‌بینیم. ایشان با امید در سیل و زلزله و میدان رزم در کنار مردم حضور پررنگی داشتند؛ همچنین در کنار کودکان و نوجوانان قرار می‌گرفتند و با نقش‌آفرینی‌های تربیتی خودشان به عنوان یک مربی عمل می‌کردند و در کنار خانواده یک پدری مهربان و دلسوز بودند. دبیر جبهه تربیتی انقلاب اسلامی یادآور شد: شاید حضور سردار سلیمانی در کنار خانواده کم بوده است، اما آن حضور، حضور بسیار مؤثر، دلسوزانه و مهربانانه‌ای است که شاهد اثرات آن در خانواده ایشان هستیم. سردار سلیمانی یک مدیر توانمند برای مجموعه سازمانی انقلاب اسلامی بودند و تلاش داریم این ابعاد مختلف را به دانش‌آموزان معرفی کنیم. * سرباز وطن از نگاه رهبری در توضیح این بخش در شبکه «شاد» آمده است: «مکتب سلیمانی» یا «مکتب حاج قاسم» شاخص‌ترین و پرتکرارترین کلیدواژه‌ای بود که پس از شهادت سردار دل‌ها، سردار حاج قاسم سلیمانی، مطرح و در ادامه به یک گفتمان تبدیل شد. به نظر می‌ر‌سد مطالعه بیانات رهبر معظم انقلاب درباره این شهید بزرگوار می‌تواند بهترین راهنما برای احصای شاخص‌های «مکتب حاج قاسم» باشد که ارائه می‌شود. این بخش با عنوان «قهرمان امت در نگاه رهبر معظم انقلاب» است و به ارائه گزیده‌ای از سخنان رهبر معظم انقلاب درباره شهید سردار حاج قاسم سلیمانی در قالب فیلم و تصویر می‌پردازد. * جشنواره علمدار این بخش به اولین جشنواره فرهنگی و هنری علمدار (یادواره سردار شهید حاج قاسم سلیمانی) اشاره دارد. این برنامه با ابتکار اداره کل فرهنگی، هنری، اردوها و فضاهای پرورشی آموزش و پرورش در تابستان ۹۹ با همکاری اداره کل آموزش و پرورش استان کرمان به عنوان دبیرخانه کشوری برگزار شد تا دانش‌آموزان و فرهنگیان سراسر کشور با خلق آثار فرهنگی و هنری، ارادت و مودت خود را نسبت به قهرمان وطن، صمیمانه نشان دهند. این جشنواره با هدف توسعه و گسترش فرهنگ مقاومت و ایثار در فضای مجازی و پیام‌رسان شاد از طریق این کانال اطلاع‌رسانی و اجرا شد؛ رشته‌های جشنواره فرهنگی و هنری علمدار در بخش فرهنگیان شامل شعر، داستان کوتاه، مقاله، بیان خاطره، خوشنویسی، نقاشی خط و در بخش دانش‌آموزان متوسطه اول و دوم شامل نقاشی، خاطره‌نویسی، دلنوشته، نامه‌ای به سردار سلیمانی، داستان کوتاه و در بخش دانش‌آموزان ابتدایی شامل نقاشی، نامه‌ای به سردار سلیمانی، دکلمه خوانی است. علی رمضانی مدیرکل فرهنگی و هنری وزارت آموزش و پرورش در گفت‌وگو با فارس از مشارکت بیش از ۱۰۵ هزار دانش‌آموز و فرهنگیان کشور و مدارس ایرانی خارج از کشور در این جشنواره خبر داد و اظهار کرد: تعداد ۱۰۶ هزار و ۵۹۴ نفر از سراسر کشور در این جشنواره مشارکت کردند که از این تعداد ۹۷ هزار و ۸۶۱ اثر مربوط به دانش‌آموزان و ۸۷۳۳ اثر توسط فرهنگیان تولید و ارائه شد. رمضانی با بیان اینکه بیشترین استقبال در این جشنواره مربوط به دانش‌آموزان دوره ابتدایی بود که تعداد ۶۸ هزار و ۳۰۹ اثر فرهنگی و هنری خلق کرده‌اند، افزود: ۲۹ هزار و ۵۵۲ اثر از سوی دانش‌آموزان دوره متوسطه اول و دوم به دبیرخانه ارسال شد، ۱۱۶ اثر هم از سوی مدارس ایرانی خارج از کشور تولید و ارائه شد. وی تصریح کرد: از میان این آثار ارزشمند حدود ۲۰۰ اثر برگزیده توسط هیأت داوران جشنواره معرفی و صاحبان آثار در آیین اختتامیه جشنواره که در فضای مجازی برگزار خواهد به نحوشایسته‌ای تجلیل خواهند شد. سرباز وطن این بخش یک مسابقه است؛ شرکت‌کنندگان می‌توانند آثار خود را در موضوعات زیر ارسال کنند: ۱ - هدیه‌ای به حاج قاسم (نقاشی، کارهای مهارتی، دستی و خلاقانه) ۲ -آیا حاج قاسم را دیده‌اید؟ (خاطره گویی همراه با مستند تصویری از دیدار با حاج قاسم) ۳ - سلفی من با حاج قاسم (ارسال عکس) ۴ - ساخت کلیپ با موضوع #سرداردلها ۵ - با گویش و لهجه خودت قهرمانت را توصیف کن (فیلم، محتوای صوتی) ۶ - من آنجا بودم وقتی می‌جنگیدی (روایتگری، داستان‌نویسی کوتاه) ۷ - تصویر جهان بی حاج قاسم (عکس، فیلم، نماهنگ، …) ۸ - به قاتلت می‌گویم (فیلم، صوت، عکس، یادداشت، …) به قید قرعه به ۳۰۰ نفر از شرکت‌کنندگان، بسته‌های ویژه تحصیلی شامل ۷ مدل لوازم‌التحریر اهدا می‌شود. برای ارسال شرکت در مسابقه باید آثار خود را طبق قالبی که انتخاب کرده‌اید به حساب کاربری مربوطه ارسال کنید. ۱ - برای ارسال آثار متن: @Campaign ۲ -برای ارسال آثار عکس: @Campaign ۱ ۳ -برای ارسال آثار صوت: @Campaign ۲ ۴ -برای ارسال آثار پادکست: @Campaign ۳ ۵ -برای ارسال آثار کلیپ کوتاه یک دقیقه‌ای: @Campaign ۵ ۶ -برای ارسال آثار نماهنگ: @Campaign ۶ ۷ -برای ارسال آثار تیکه چسبانی (کلاژ): @Campaign ۷ * اقدامات وزارت آموزش و پرورش در پاسداشت سرباز وطن در این بخش به ابلاغ سیاست‌ها و راهبردهای فرهنگی و تربیتی وزارت آموزش و پرورش در تداوم راه سردار شهید حاج قاسم سلیمانی اشاره دارد. بر همین اساس باید گفت که کارگروه ویژه بزرگداشت سردار شهید سلیمانی در اداره کل فرهنگی، هنری، اردوها و فضاهای پرورشی تشکیل شد و جلسات مختلف برای دریافت پیشنهادات و نظرات معاونت‌ها و سازمان‌های حوزه‌های مختلف حوزه ستادی با هدف صیانت از میراث گرانبهای شهدای والامقام و گسترش فرهنگ ایثار، مقاومت و ایستادگی در تداوم راه شهید سلیمانی برگزار شد. راهبردها و سیاست‌های فرهنگی تربیتی طراحی و در مردادماه سال ۱۳۹۹ به استان‌ها ابلاغ شد؛ در این طرح، نقش الگویی تربیتی شهید سلیمانی و تبیین اهمیت شهادت آن قهرمان ملی بیان‌شده و در پایان به برخی از اقدامات و راهکارهای پیشنهادی و قابل‌اجرا اشاره‌شده است. در این راهبردها و سیاست‌ها ضمن ایجاد امید و انگیزه برای دانش آموزان، در پرورش نسلی همچون سردار شهید حاج قاسم سلیمانی که به تعبیر مقام معظم رهبری (مدظله‌العالی) پرورش‌یافته مکتب امام و مقاومت بود، تلاش شده است. * مکتب درس‌آموز سردار در این بخش آمده است: مقام معظم رهبری با طرح عنوان مکتب حاج قاسم در واقع اشاره به این داشتند که حاج قاسم تنها یک شخص که دارای محسنات اخلاقی بود و شهید شد، نیست، بلکه به او باید به عنوان یک مدرسه‌ای نگاه کرد که زوایای بسیاری دارد و شاگردان بسیاری در این مدرسه خواهند آموخت و رشد خواهند کرد، حاج قاسم خودش یک راه و مسیر تازه‌ای است که در این دنیای مدرن جدید پنجره جدیدی به روی بشریت گشوده است …!! در این بخش، به ویژگی‌های شخصیتی حاج قاسم پرداخته‌شده است. * دلنوشته دانش آموزان این بخش هم به انتشار فیلم‌های کوتاه که دانش‌آموزان دلنوشته‌های خود را برای حاج قاسم نوشته‌اند، می‌پردازد. * وصیت‌نامه سردار وصیت‌نامه سردار حاج قاسم سلیمانی در شکل‌های مختلف مکتوب و تصویری در این بخش ارائه می‌شود. ویژه‌نامه مرد میدان را همزمان با ایام سالگرد شهادت سردار حاج قاسم سلیمانی در خبرگزاری فارس بخوانید. انتهای پیام /
به گزارش گروه بین‌الملل خبرگزاری فارس، شرکت امنیتی انگلیس که در مظان اتهام برای کمک به آمریکا جهت ترور سردار قاسم سلیمانی، فرمانده سابق نیروی قدس سپاه پاسداران انقلاب اسلامی قرار دارد گفته نقشی در این عملیات نداشته است. به نوشته روزنامه دیلی‌میل، شرکت «جی. فور. اس» (G ۴ S) که در تأمین امنیت در فرودگاه بغداد نقش دارد گفت «گمانه‌زنی‌های اخیر» درباره مشارکت در این عملیات ترور را رد می‌کند. «قیس الخزعلی» دبیرکل جنبش عصائب اهل‌الحق عراق چند روز پیش در سخنانی که در مستند «الرحلة الأخیرة» (آخرین سفر) درباره ترور سردار «قاسم سلیمانی» و «ابومهدی المهندس» نائب رئیس سازمان الحشد الشعبی از شبکه العهد پخش شد، جزئیاتی را از این عملیات تروریستی فاش کرد. وی گفت که شرکت انگلیسی «جی. فور. اس» که مسئولیت تأمین امنیت فرودگاه بغداد داشت در ترور سردار قاسم سلیمانی و ابومهدی المهندس در سال جاری میلادی نقش داشت. الخزعلی افزود: «این شرکت انگلیسی که در خصوص مسائل امنیتی با فرودگاه بغداد قرارداد دارد، در بخشی از ماموریت تایید هدف (سردار سلیمانی و المهندس) برای اجرای عملیات ترور شرکت داشت.» دبیرکل عصائب اهل الحق در ادامه توضیح داد: «رویه معمول در فرودگاه بغداد این بود که هر هواپیمایی که در فرودگاه فرود می‌آمد، شرکت «جی. فور. اس» در مکان مشخصی، نزدیک محل فرود هواپیما حضور داشته باشد اما آن روز (روز هدف قرار گرفتن فرماندهان شهید)، تنها روز و تنها دفعه‌ای بود که خودروی این شرکت کاملا جلوی باند مسافران توقف داشت و این به معنای داشتن یک ماموریت [ویژه] است.» با وجود این، یک سخنگوی این شرکت مدعی شده است: «در پاسخ به گمانه‌زنی‌های کاملا بی‌اساس اخیر، جی. فور. اس تمایل دارد روشن کند که هیچ مشارکتی در حمله به قاسم سلیمانی و ابو مهدی المهندس نداشته است.» در بخشی از فیلم مستند یاد شده تصاویر ضبط‌شده در دوربین‌های مداربسته فرودگاه بغداد در روز حادثه نشان داده می‌شود که لحظات حرکت خودروی شرکت امنیتی جی. فور. اس به محض فرود هواپیمای حامل سردار سلیمانی در فرودگاه را نشان می‌دهد. این تصاویر نشان می‌دهد که خودروی مذکور به جای توقف در محل مشخص‌شده، به سمت هواپیما می‌رود و اندکی مقابل پلکان هواپیما متوقف‌شده و سپس از محل خارج می‌شود. انتهای پیام /
خبرگزاری فارس گروه تعلیم و تربیت: سرود «راه فردا» با همخوانی گروه دانش‌آموزی رایة الزهرا (س) به همت بسیج دانش‌آموزی تولید شده است. متن سرود: قهرمانا اسطوره هامون / روزی جای ما بودن / از همون نوجوونی با این / مکتب آشنا بودن / می‌تونیم فردا ما هم / یکی مثل اونا باشیم / از همین امروز اگه / باهم همصدا باشیم / اگه پر شور و / اهل علم و نور و / تو مسیری رو به فردا باشیم حالا پرچمو می‌گیریم بالا / با هم واسه ایرانی زیبا / می‌شیم ما سلیمانی‌های فردا / ما هم باور داریم که می‌تونیم / با هم پای عهدمون می‌مونیم / یه روز میریم تا قله‌ها می‌دونیم نام ایران به لب / تو هوش و تو ادب، ما بیستیم / پای قرارمون، دین و دیارمون، می‌ایستیم / میز و کلاس ما / میدون و سنگر ما شدن / دشمنا ناامید از عشق و باور ما شدن / پر از شوریم / اهل علم و نوریم / با همیم تو راه دریا شدن حالا پرچمو می‌گیریم بالا / باهم واسه ایرانی زیبا / می‌شیم ما سلیمانی‌های فردا / ما هم باور داریم که می‌تونیم / با هم پای عهدمون می‌مونیم / یه روز میریم تا قله‌ها می‌دونیم ویژه‌نامه مرد میدان را همزمان با ایام سالگرد شهادت سردار حاج قاسم سلیمانی در خبرگزاری فارس بخوانید. انتهای پیام /
به گزارش گروه بین‌الملل خبرگزاری فارس، «مایک پامیپو»، وزیر خارجه آمریکا در بیانیه‌ای اعلام کرد «آریه لایتستون» را به عنوان نماینده ویژه دولت آمریکا در امور عادی‌سازی روابط اقتصادی میان اسرائیل با امارات، بحرین، سودان، کوزوو و مراکش تعیین کرده است. در این بیانیه آمده است: «لایتستون منافع آمریکا در عادی‌سازی روابط اقتصادی میان اسرائیل با امارات، بحرین، سودان، کوزوو و مراکش را پیش خواهد برد.» مایک پامپئو تصریح کرده است: «تعیین آقای لایتستون به عنوان نماینده ویژه به سرعت و کارآیی روند عادی‌سازی روابط خواهد افزود و به توافقات ابراهیم، نیرو خواهد بخشید.» وی اضافه کرد: «من اطمینان دارم کشورهای دیگر هم برای پیوستن به این توافقات و مستحکم کردن آن ترغیب خواهند شد.» امارات و بحرین تابستان گذشته روابط خود با رژیم صهیونیستی را عادی‌سازی کردند و بعد از آن‌ها، مقامات سیاسی و نظامی و تجار دور طرف با یکدیگر دیدار و توافق‌نامه‌هایی در برخی حوزه‌ها بین خود امضا کردند. بعد از این دو کشور چند کشور دیگر هم اعلام کردند قصد دارند روابطشان با رژیم صهیونیستی را عادی کنند. انتهای پیام /
به گزارش خبرگزاری فارس از قشم، احمد مرادی شامگاه پنجشنبه در شورای اداری بخش حرا شهرستان قشم اظهار داشت: خروجی این نشست و نشست‌های مشابه باید گره‌گشایی از مشکلات مردم باشد. وی با بیان اینکه تمامی مسوولان و نمایندگان مجلس شأنی جز خدمتگزاری به مردم ندارند، افزود: دهیاران و شوراهای اسلامی خط مقدم این خدمتگزاری بوده و جزء اولین کسانی هستند که مردم به آنها رجوع می‌کنند. نماینده مردم قشم در مجلس شورای اسلامی تصریح کرد: از این رو نباید شوراها و دهیاران را تنها گذاشت و همواره باید از پشتیبانی و حمایت مسوولان بالادستی نظیر مدیران شهرستانی، دستگاه‌های حاکمیتی و قانون‌گذاری برخوردار باشند. مرادی خدمتگزاری را زنجیره‌ای به هم پیوسته دانست و ادامه داد: عمده مشکلات بخش روستایی قشم بویژه غرب این جزیره در حوزه آب و برق، آموزش و پرورش، بهداشت و درمان، راه، ورزش و مسکن جوانان است. وی با بیان اینکه شعار انقلاب اسلامی ایران خدمت به مردم است، اضافه کرد: بخش عمده‌ای از مشکلات کشور ناشی ضعف در اراده، اعتقاد و باوری است که باید در مسیر خدمت مردم وجود داشته باشد. نماینده مردم قشم در خانه ملت گفت: اگر مروری بر زندگینامه شهید سلیمانی و امثال این شهید والامقام داشته باشیم در خواهیم یافت که همواره نگاهشان خدمت به مردم در یک سرزمین و گاهی فراتر از مرزهای جغرافیایی یک کشور بوده است. مرادی عنوان کرد: موضوع آب در قشم به ویژه غرب این جزیره از حساسیت بیشتری برخوردار بوده و باید یک‌بار برای همیشه اسن مسئله خاتمه پیدا کند. وی با بیان اینکه مدیرعامل آبفای کشور در گزارشی بیان داشته که مشکل آب جزیره تا پایان سال برطرف خواهد شد، اظهار داشت: بعید می‌دانم چنین اتفاقی در این بازه زمانی رخ‌داده، آب در منطقه به پایداری برسد. نماینده مردم قشم در مجلس شورای اسلامی افزود: بیان وعده‌های بی‌سرانجام از سوی مسوولان، نگران‌کننده است و خجالت‌آور است. مرادی تصریح کرد: آیا اگر آب در بندرعباس یک روز قطع شود آن مدیر آسایش و آرامش پیدا می‌کند؟ اگر در تهران چنین اتفاقی رخ دهد امکان تداوم آن دولت وجود دارد؟ به هر طریق ممکن شده مشکل را حل می‌کند اما هرچه به لایه‌های پایین‌تر و محروم‌تر مردم می‌رسیم می‌بینیم که مسوولان عین خیالشان نیست. وی ادامه داد: از آبفای کشور و استان هرمزگان به شدت گلایه‌مندیم چرا که هر وقت جلسه گرفتیم گفتند ۲ ماه دیگر، سه چهار ماه دیگر مشکل برطرف می‌شود و حتی به خاطر دارم در جلسه‌ای بیان شد مشکل آب قشم با ۱۰ میلیارد تومان حل می‌شود و دستور تخصیص آن صادر شده اما همچنان شرمنده شدن از مردم برایمان باقی‌مانده است. این نماینده مجلس اضافه کرد: آب شرب لازمه حیات، بهداشت و ماندگاری مردم است و قابل‌قبول نیست که ۱۵، ۲۰ و یا ۴۰ روز یکبار آبرسانی انجام شود؛ پایداری آب باید دائمی باشد و این معضل با حساسیت ویژه دنبال شود. انتهای پیام / ۸۸۰۵۰
به گزارش گروه بین‌الملل خبر‌گزاری فارس، «مایک دواین»، فرماندار ایالت اوهایو هشدار داده که حدود ۶۰ درصد از کارکنان خانه سالمندان این ایالت از تزریق واکسن کرونا خودداری کرده‌اند. به نوشته وبگاه خبری «نیوزمکس»، فرماندار ایالت اوهایو که روز چهار‌شنبه در کنفرانسی خبری صحبت می‌کرد در خصوص امتناع این کارکنان از پذیرش واکسن کرونا گفت: «ما قصد نداریم آنها را مجبور به این کار کنیم، اما ای‌کاش آنها تبعیت بیشتری داشته باشند.» وی افزود که هر کسی در این باره اختیار دارد اما شاید دیگر این لحظه برای مدت‌ها تکرار نشود. این مقام آمریکایی گفت واکسن‌های کرونا در سه نوبت جداگانه در دسترس افراد حاضر در خانه‌های سالمندان این ایالت قرار خواهد گرفت و هر کسی که در اولین نوبت واکسنی را تزریق نکند، می‌تواند در نوبت دوم این کار را انجام دهد. این در حالی است که پیشتر گزارش‌هایی در خصوص عوارض جانبی و ابتلا به بیماری کووید- ۱۹ بین دریافت‌کنندگان واکسن «فایزر» آمریکایی مشاهده‌شده بود. پایگاه خبری آمریکایی در این باره گزارش کرد که با گذشت بیش از یک هفته از تزریق واکسن فایزر به یک پرستار آمریکایی وی همچنان از عوارض آن رنج می‌برد. روزنامه «نیویورک‌تایمز» هم پیش‌تر نوشته بود دو پرستار در ایالت آلاسکای آمریکا به واکسن فایزر حساسیت نشان داده‌اند. یکی از این پرستارها که هیچ‌گونه سابقه حساسیت نداشته، تنها ده دقیقه پس از دریافت این واکسن دچار واکنش «آنافیلاکتیک» شد. به نوشته این روزنامه، پیش از این نیز، مواردی از حساسیت و بروز عوارض جانبی در دریافت‌کنندگان واکسن فایزر در انگلیس گزارش‌شده است. همچنین به نوشته نشریه «نیوزویک»، چهار تن از اعضای کادر درمانی آلمان روز یکشنبه بعد از دریافت واکسن فایزر بستری شدند. تأیید واکسن فایزر از سوی «دونالد ترامپ» رئیس‌جمهور آمریکا و توزیع آن در این کشور در حالی انجام‌شده است که مقامات بهداشتی هشدار داده بودند بررسی‌های لازم بر روی این واکسن هنوز به اتمام نرسیده‌اند. تأیید واکسن فایزر در انگلیس حتی زودتر از آمریکا صورت گرفت و «آنتونی فائوچی» از مقامات گروه مقابله با ویروس کرونا در دولت آمریکا، آن را اقدامی عجولانه توصیف کرد. انتهای پیام /
به گزارش گروه بین‌الملل خبرگزاری فارس، سازمان حقوق بشری «انتصاف» در جدیدترین گزارش خود در خصوص آخرین آمار تلفات غیر نظامیان در یمن که امروز (پنجشنبه) منتشر کرد، از کشته و زخمی شدن ۱۳۰۸۲ زن و کودک یمنی خبر داد. به نوشته خبرگزاری سبأنت، طبق این گزارش ۲۳۹۲ زن و ۳۷۹۶ کودک در این مدت کشته‌شده و ۲۷۹۸ زن و ۴۰۹۶ کودک نیز زخمی شده‌اند. سازمان حقوق بشری «انتصاف» در ادامه با انتقاد شدید از سکوت کشورهای جهان و سازمان‌های بین‌المللی، این نوع انفعال و عدم واکنش را «خجالت‌آور» توصیف کرد و گفت که طبق قوانین بین‌المللی هدف قرار دادن غیر نظامیان جنایت جنگی است. این نهاد حقوق بشری، تأکید کرد که ائتلاف سعودی به طور عامدانه غیر نظامیان را هدف قرار می‌دهد و با این کار تمامی قواعد بین‌المللی را زیر پا می‌گذارد و شورای امنیت و سازمان ملل باید گروه حقیقت‌یاب بی طرفی را برای انجام تحقیقات شفاف در خصوص تلفات غیر نظامیان در یمن تشکیل داده و برای رفع محاصره ظالمانه این کشور تلاش کند. «نجیب القباطی» معاون وزارت بهداشت دولت نجات ملی یمن پیش از گفته بود که به دلیل جنگ یمن ومحاصره این کشور سالانه ۱۰۰ ٫ ۰۰۰ نوزاد تازه متولد شده یعنی هر دو ساعت، شش کودک فوت می‌کند. انتهای پیام /
به گزارش گروه بین‌الملل خبر‌گزاری فارس، با وجود اینکه آمار و ارقام وزارت کار آمریکا کاهش مطالبات بیکاری طی یک هفته گذشته را نشان می‌دهد، اما طبق گزارش یک رسانه آمریکایی در سال جاری میلادی بیش از ۱۹ ٫ ۵ میلیون آمریکایی خواستار دریافت مزایای بیکاری شده‌اند. پایگاه خبری «آکسیوس» بر اساس آمار و ارقامی که وزارت کار آمریکا منتشر کرده نوشت طی یک هفته گذشته ۷۸۷ هزار آمریکایی خواستار دریافت مزایای بیکاری شده‌اند که این میزان نسبت به هفته گذشته ۱۹ هزار مورد کاهش‌یافته و نسبت به آنچه اقتصاد‌دانان پیش‌بینی کرده بودند کمتر است. آکسیوس در توضیح اهمیت این خبر نوشت، این آمار با وجود اینکه پایین‌ترین میزان مطالبات هفتگی بوده، اما سطح مشقت اقتصادی در طول فصل تعطیلات در آمریکا به طور چشم‌گیری بالاست. این رسانه آمریکایی در ادامه نوشت، بیش از ۱۹ ٫ ۵ میلیون نفر در سال ۲۰۲۰ که رو به پایان است خواستار دریافت مزایای بیکاری شده‌اند. این در حالی است که سال گذشته در همین زمان تنها حدود ۲۲۰ هزار نفر مطالبات بیکاری داشته‌اند. روز دوشنبه بود که «دونالد ترامپ» رئیس‌جمهور آمریکا بسته کمک مالی کرونایی به ارزش ۹۰۰ میلیارد دلار که در کنگره این کشور به تصویب رسیده را امضا کرد و این طرح وارد فاز اجرایی شد. ترامپ با ادعای اینکه طرح مشترک ۲ ٫ ۳ تریلیون دلاری قانون‌گذاران دموکرات و جمهوری‌خواه، کمک کافی و یکسانی به همه مردم آمریکا نمی‌کند، از امضا و تبدیل کردن آن به قانون خودداری کرده بود. این طرح بودجه عظیم قرار است ۸۹۲ میلیارد دلار منابع مالی در اختیار آمریکایی‌هایی قرار بدهد که به دلیل شیوع ویروس کرونا، شغل خود را از دست داده و هم‌اکنون در حال بهره‌مند شدن از مزایا و بیمه بیکاری کرونایی هستند که در تاریخ ۲۶ دسامبر (پایان روز شنبه به وقت محلی) منقضی می‌شد. طرح مذکور همچنین ۱ ٫ ۴ تریلیون دلار به دولت واشنگتن اعطا می‌کند تا هزینه‌های معمول را پرداخت نماید. رویترز بر اساس داده‌های وزارت کار آمریکا گزارش داده که بدون امضای ترامپ پای این طرح، حدود ۱۴ میلیون آمریکایی مزایا و بیمه بیکاری دوران کرونا را از دست می‌دهند و همچنین بخشی از دولت فدرال ایالات‌متحده نیز از روز سه‌شنبه تعطیل خواهد شد، مگر اینکه کنگره دوباره بر سر بودجه موقت توافق کند. انتهای پیام /
به گزارش خبرگزاری فارس از قرچک، بهنام میرزایی رئیس اداره صنعت، معدن و تجارت شهرستان قرچک عصر امروز در جمع خبرنگاران، اظهار کرد: پیرو هماهنگی‌های انجام‌گرفته با سازمان صمت استان تهران و با عنایت به برگزاری مستمر جلسات ستاد تنظیم بازار توسط فرمانداری و همکاری مطلوبی که بین دستگاه‌های اجرایی عضو کارگروه وجود دارد، توزیع کالاهای اساسی توسط واحدهای صنفی به طور پیوسته در دستور کار قرار گرفته و نظارت‌های لازم توسط بازرسان این اداره، اتاق اصناف و بسیج اصناف انجام پذیرفته است. وی گفت: در فرایند توزیع کالا و ارائه سهمیه همواره بین واحدهای صنفی تفاوت و محدودیتی ایجاد نشد و حتی در راستای توزیع عادلانه، در بسیاری از روستاهای شهرستان قرچک و به منظور تسهیل دسترسی مردم، کالا با هماهنگی بخشداری به شکل سیار توزیع‌شده است. رئیس اداره صنعت، معدن و تجارت شهرستان قرچک خاطرنشان کرد: ۳۶۸ تن کالای اساسی طرح تنظیم بازار شامل برنج، شکر، مرغ گرم، مرغ منجمد، روغن ویژه صنف قنادان و رستوران‌ها و تخم‌مرغ از شهریور ماه سال جاری تاکنون توزیع‌شده است. میرزایی در پایان از همکاری مطلوب اصحاب رسانه برای اطلاع‌رسانی زمان و مکان توزیع کالاهای تنظیم بازار در شهرستان تقدیر کرد. انتهای پیام / ۶۷۰۳۷ / پ / س
به گزارش گروه بین‌الملل خبرگزاری فارس، ده‌ها تن از بزرگان عشایر و مسئولان استان دیالی عراق امروز (پنجشنبه) مراسم یکمین سالگرد شهادت سپهبد قاسم سلیمانی و ابومهدی المهندس را برپا کردند. به نوشته وبگاه المعلومه، این مراسم در منطقه «بلدروز» در ۳۰ کیلومتری شرق بعقوبه، برگزار شد و «احمد هاشم» از بزرگان عشایر دیالی در این باره گفت که این مراسم با هدف یادآوری قهرمانی‌ها این شهیدان برای آزادی دیالی از اشغال داعش برگزار شد. او افزود: «رهبران راه پیروزی از جمله شهید ابومهدی المهندس، در پشتیبانی از درگیری‌های دیالی و جلوگیری از سقوط دیگر شهرها به دست داعش، از پیشگامان بودند. آن هم در مقابل تروریست‌هایی که حمایت تسلیحاتی و لجستیکی می‌شدند.» احمد هاشم تأکید کرد که عشایر دیالی هیچ زمانی خون شهدای جنوب و دیگر مناطق عراق را فراموش نخواهند کرد. «علی کریم» از رهبران عشایر اهل سنت استان دیالی نیز گفت که الحشد الشعبی خط قرمز است و آن‌ها جزو نیروهای امنیتی و نظامی عراق محسوب می‌شوند و زاییده فتوای مقدس مرجعیت هستند که عراق را از یک طرح جهانی برای چند پاره کردن نجات دادند. او افزود: «حق خون‌خواهی رهبران راه پیروزی بر گردن تمامی مردان غیور عراقی است و عشایر اهل سنت با احترام و قدردانی به خون پاک تمامی فرماندهان راه پیروزی و تمامی کسانی که جان خود را برای آزادی مناطق عراق فدا کردند، می‌نگرند.» شهرهای مختلف عراق این روزها شاهد برگزاری مراسمات یادبود اولین سالگرد شهادت سپهبد قاسم سلیمانی و ابومهدی المهندس است. به گفته برخی مقامات در سازمان الحشد الشعبی عراق تا پایان ماه جاری میلادی در سراسر عراق، در این زمینه چندین مراسم در دو بخش رسمی و مردمی تدارک دیده‌شده است. شعار «شهادت و حاکمیت» نیز به عنوان شعار اصلی اولین سالروز بزرگداشت فرماندهان شهید انتخاب‌شده تا بر ضرورت اخراج اشغالگران و بازپس‌گرفتن حاکمیت عراق تاکید شود. انتهای پیام /
به گزارش گروه بین‌الملل خبرگزاری فارس، منابع محلی در استان الحسکه سوریه امروز (پنجشنبه) از قتل یک کودک ۱۲ ساله به دست نیروهای ارتش آمریکا خبر دادند. به نوشته خبرگزاری رسمی سوریه (سانا)، به گفته این منابع محلی، نیروهای آمریکایی که در پایگاهی در منطقه «التوسعیه» شهر «الشدادی» مستقر هستند، با خونسردی تمام به یک کودک ۱۲ ساله به بهانه اینکه به سمت محل حضورشان نزدیک می‌شد، شلیک کردند. این کودک به نام «حسین الفلاح» در حال بازی با دوستان خود بود که هدف این تیراندازی قرار گرفت. به گفته اهالی، نیروهای آمریکایی پیش از این نیز به سمت مردم عادی شلیک کرده بودند و هدف از کشتن این کودک صرفا ترساندن مردم بود. شهر الشدادی که در کنترل نیروهای اشغالگر آمریکایی و عناصر کرد سوریه قرار دارد، بارها شاهد اعتراضات مردمی به حضور این نیروها بوده است. روز گذشته (چهارشنبه) نیز شماری از اهالی شهر الشدادی (جنوب الحسکه) در اعتراض به دستگیری تعدادی از جوانان سوری به دست نیروهای قسد (تحت حمایت آمریکا) تظاهرات به راه انداختند. اهالی الشدادی در اعتراض به این اقدام نیروهای قسد، جاده اصلی شهر را با سنگ و لاستیک بستند و خواهان آزادی زندانیان شدند. انتهای پیام /
به گزارش گروه بین‌الملل خبرگزاری فارس، «عبدالله صبری»، سفیر یمن در دمشق روابط بین این کشور با سوریه را فراتر از هماهنگی سیاسی دانست. او پنجشنبه‌شب در گفت‌وگو با شبکه المسیره یمن گفت: «هماهنگی بین یمن و جمهوری عربی سوریه هرگز در زمینه سیاسی متوقف نشده است». سفیر دولت نجات ملی یمن در سوریه گفت: «افق‌های تجاری و اقتصادی، فرهنگی و علمی گسترده جدیدی وجود دارد که به‌زودی بین یمن و سوریه آغاز خواهد شد». او افزود: «سال ۲۰۲۰ سال گشایش و آغاز روابط دیپلماتیک بین دو کشور بود و ما میوه این هماهنگی و روابط را در سال ۲۰۱۰ خواهیم چید». در همین ارتباط، «ابراهیم محمد الدیلمی»، سفیر یمن در تهران نیز در گفت‌وگو با شبکه المسیره، اظهار داشت که در سال ۲۰۲۰ فعالیت دیپلماسی و سیاسی گسترده‌ای اتفاق افتاد و تعیین سفیر در دمشق و افتتاح سفارت ایران در صنعاء از جمله آنها بود. او اقدام جمهوری اسلامی ایران در بازگشایی سفارتش در شهر صنعاء را دستاورد مهمی در عرصه دیپلماسی یمن دانست که آمریکا و صهیونیست‌ها را ناراحت کرده‌است. دیلمی گفت: «چند کشور وجود دارد که با هدف گشایش افق تبادل روابط دیپلماتیک با صنعاء تماس برقرار کرده‌اند و همه این‌ها نتیجه دستاوردهای نظامی و سیاسی‌ای است که صنعاء (دولت نجات ملی) محقق کرده است». دولت نجات ملی یمن طی یک سال گذشته در تهران و دمشق سفیر تعیین کرده است که این اقدام خشم ائتلاف سعودی و امارات و حامیان حمله به یمن را در پی داشته است. انتهای پیام /
حجت‌الاسلام محمدهادی نظیری امروز در گفت‌وگو با خبرنگار فارس در همدان با اشاره به سالگرد شهادت حاج قاسم سلیمانی و گرامیداشت یاد این سردار بزرگ اسلام اظهار کرد: حاج قاسم‌ها رفتند و در قله‌های مسیر انقلاب قرار گرفتند تا ما راه را گم نکنیم. وی سردار سلیمانی را پیشتاز تحقق آرمان‌های انقلاب عنوان کرد و گفت: افرادی که پیام جهانی انقلاب را درک کردند و هدف انقلاب، تمدن اسلامی و تحقق بین‌الملل اسلامی و زمینه‌ساز ظهور امام عصر (عج) را شناختند، با حیات و ممات خود ماندگارند. مدیرکل تبلیغات اسلامی استان همدان با بیان اینکه نگاه بلند سردار به فتح قله‌های هدف انقلاب اسلامی و از مرزهای جمهوری اسلامی به سمت تشکیل بسیج مستضعفان عالم بود گفت: این شهید بزرگوار در کشورهای اسلامی به خصوص عراق، سوریه و لبنان زمینه تحقق بسیج مستضعفین و تقویت جبهه مقاومت را ایجاد کرد. وی تقویت جبهه مقاومت و حلقه بسیج مستضعفین را بستری برای مقابله با دشمن دانست و ادامه داد: با این اقدام آنقدر عرصه بر جریان استکبار تنگ می‌شود تا دیگر نامی از صهیونیسم و آمریکایی جهانخوار باقی نماند. نظیری با بیان اینکه به فضل خداوند متعال آرمان بزرگ شهید حاج قاسم سلیمانی محقق خواهد شد گفت: تمام عالم متوجه آرمان‌های اسلام عزیز شده‌اند و انشاءالله مستضعیفن عالم نیز برای در هم شکستن دشمن ید واحده خواهند شد. وی بیان کرد: پیام حاج قاسم سلیمانی است که در تحقق آرمان‌های انقلاب خسته نشویم، کوتاه نیاییم، کم نیاوریم و پای آرمان‌های انقلاب محکم و جانانه بایستیم که اگر چنین کردیم خداوند متعال بالاترین درجاتش که همان فیض عظیم شهادت و عاقبت‌بخیری است را عنایت می‌کند. مدیرکل تبلیغات اسلامی استان همدان گفت: پیامی که باید در سالگرد حاج قاسم سلیمانی به جهانیان مخابره کنیم ایستادگی و مقاومت در مقابل استکبار و حرکت در مسیر آرمان‌های انقلاب اسلامی است که امروز باید این مهم را به معنای واقعی کلمه به جامعه خود منعکس کنیم. وی ضمن بیان این مطلب که مردم باید با تمام وجود باور کنند رمز پیروزی ما ایستادگی در مقابل دشمن است نه عقب‌نشینی، کوتاه آمدن از آرمان‌ها و استکبار را به رسمیت شناختن اظهار کرد: باید در این مسیر بمانیم تا عزتمندانه زندگی کنیم. انتهای پیام / ۸۹۰۲۶ /
به گزارش خبرگزاری فارس از اردبیل، به نقل از پایگاه اطلاع‌رسانی استانداری اردبیل، اکبر بهنام‌جو در جلسه ویدئو کنفرانس با سیدعباس موسوی، سفیر ایران در جمهوری آذربایجان با اشاره به مزیت‌های استان اردبیل در بازسازی قره‌باغ اظهار کرد: تولیدات این استان توان رقابتی بالایی در تامین مصالح بازسازی قره‌باغ دارد. وی با تاکید بر فراهم کردن زمینه مشارکت شرکت‌ها و گروه‌های پیمانکاری توانمند در آن منطقه افزود: استان اردبیل آمادگی دارد تا در بازسازی مناطق آزاد شده قره‌باغ به صورت جدی مشارکت کند و برای این کار، تیم‌های فنی و تخصصی در این استان تشکیل‌شده است. استاندار اردبیل توان فنی و تخصصی این استان را در زمینه ساخت و ساز، صنعت ساختمان، اجرای پروژه‌های راهسازی و احداث شبکه‌های اصلی و فرعی آبیاری و زهکشی و نیز اجرای پروژه‌های بزرگ پیمانکاری کم‌نظیر خواند و بیان کرد: این استان در تامین مصالح مورد نیاز بازسازی قره‌باغ هم توان بالا و مزیت غیرقابل رقابت دارد. وی بیان کرد: توان بالا و غنی برای اجرای پروژه‌های عمرانی، تولید مصالح ساختمانی مرغوب، مزیت نزدیکی بازار تولید و مصرف در نتیجه پایین بودن قیمت تمام‌شده کالاهای استان اردبیل از جمله مزیت‌های رقابتی استان اردبیل در توسعه همکاری با جمهوری آذربایجان به خصوص در امر مشارکت در بازسازی قره‌باغ است. بهنام‌جو، اجرای موفق پروژه‌ها در بازسازی قره‌باغ توسط شرکت‌های ایرانی را موجب سرافرازی کشورمان دانست و گفت: به محض اعلام طرف آذری و معرفی طرح‌ها و نقشه راه بازسازی، تیم‌ها و شرکت‌های استان اردبیل برای بازسازی قره‌باغ اعزام خواهند شد. وی بیان کرد: رویکرد و اولویت جمهوری آذربایجان، توسعه و احداث امور زیربنایی در منطقه قره‌باغ است و در مراحل بعدی وارد مراحل جزئی بازسازی در محدوده شهری، روستایی، کشاورزی و امور اقتصادی خواهد شد و بر این اساس، لازم است که شرکت‌های ایرانی نیز خود را برای چنین وضعیتی آماده کنند. استاندار اردبیل با اشاره به افزایش صادرات غیرنفتی استان اردبیل در سال جاری با وجود محدودیت‌های کرونایی به جمهوری آذربایجان، گفت: امسال بیش از ۱۶۰ میلیون دلار کالا از این استان صادر شده و با راه‌اندازی تولیدات و واحدهای صادرات محور در استان تا سال آینده، رقم صادرات این استان در سال آینده به بیش از ۳۰۰ میلیون دلار افزایش خواهد یافت. وی خواستار تسریع در احداث شهرک صنعتی مرزی و بارانداز مرزی در شمال استان اردبیل شد و بیان کرد: با تامین زمین مورد نیاز، در آینده نزدیک ایران آماده احداث شهرک صنعتی مرزی و بارانداز در شمال استان خواهد بود و لازم است که طرف آذری نیز آمادگی خود را در این زمینه اعلام کند تا کارها با سرعت پیگیری شود. مزیت‌های استان اردبیل در زمینه کشت فراسرزمینی و تولید محصولات کشاورزی حسین پیرموذن، رئیس اتاق بازرگانی، صنایع، معادن و کشاورزی استان اردبیل نیز در این جلسه اظهار کرد: استان اردبیل در زمینه کشت فراسرزمینی و تولید محصولات کشاورزی مزیت خوبی دارد و توان این استان در این بخش بالاست و باید شرکت‌های توانمند و صاحب تجربه برای مشارکت در احیای بخش کشاورزی منطقه قره‌باغ به کار گرفته شوند. وی خواستار شناسایی دقیق شرکت‌های صاحب صلاحیت و توانمند در این زمینه برای معرفی در کمیسیون مشترک اقتصادی ایران و جمهوری آذربایجان شد و تاکید کرد: در جلسه این کمیسیون که در آینده نزدیک برگزار خواهد شد، باید مقدمات توافق با طرف آذری در این زمینه فراهم کنیم. رئیس اتاق بازرگانی، صنایع، معادن و کشاورزی استان اردبیل همچنین سرمایه‌گذاری مشترک را از زمینه‌های دیگر همکاری اقتصادی دو طرف به خصوص در امر بازسازی قره‌باغ برشمرد و افزود: باید از هم‌اکنون فهرست شرکت‌ها، صنایع مرتبط و سرمایه‌گذاران مستعد و توانمند در این زمینه تهیه و برای ارائه به طرف آذری آماده شود. وی از آغاز اقدامات لازم برای تحقق این هدف خبر داد و بیان کرد: فعالان اقتصادی و شرکت‌های توانمند و متولیان روابط ۲ کشور در ایران باید رصد کنند که طرف آذری در بازسازی قره‌باغ چه چیزی را دنبال می‌کند و بر مبنای آن، مقدمات همکاری چیده شود. رئیس اتاق مشترک بازرگانی ایران و جمهوری آذربایجان، مشارکت در بازسازی منطقه آزاد شده قره‌باغ را مهمترین زمینه همکاری تهران باکو عنوان کرد و خواستار حضور فعالانه شرکت‌های ایرانی در این امر شد. پیرموذن بیان کرد: برای افزایش تجارت بین ایران و جمهوری آذربایجان لازم است که تعرفه ترجیحی برای برخی کالاها تعیین شود که اسناد لازم در این زمینه تا سه هفته آینده تهیه می‌شود. رئیس اتاق مشترک بازرگانی ایران و جمهوری آذربایجان، خواستار کاهش تعرفه صادرات ایران به جمهوری آذربایجان از ۳۸ درصد کنونی به چهار درصد در قالب تعرفه ترجیحی شد و گفت: این اقدام، توان رقابتی تجار و بازرگانان استان اردبیل را افزایش داده و زمینه برای توسعه مناسبات اقتصادی ۲ طرف بیش از گذشته فراهم می‌کند. انتهای پیام / ۳۴۶۳ /
به گزارش خبرگزاری فارس از پیشوا، هاتف ممیزی مدیرکل امور عشایر استان تهران عصر امروز در بازدید از دامداری ۴ هزار رأسی پیشوا در جمع خبرنگاران، اظهار کرد: جمعیت عشایر استان تهران ۱۴ هزار نفر است که این جامعه حدود ۲۰ درصد گوشت مورد نیاز استان را تأمین می‌کنند. وی گفت: عشایر استان تهران سالانه ۱۱ هزار و ۷۰۰ تن گوشت، ۶۰۰ تن شیر و ۵۰۰ تن پشم تولید می‌کنند. مدیرکل امور عشایری استان تهران ادامه داد: افزایش تعداد دامداری‌های صنعتی و به‌سازی اماکن دامی با هدف بهبود وضعیت و رشد تولید محصولات گوشتی و لبنی دو هدف مهم سازمان امور عشایری است. ممیزی بیان کرد: در حال حاضر دامداری‌های سبک با مشکل تأمین نهاده مواجه هستند که تأمین آن در این فصل باعث افزایش بره‌زایی و کاهش تلفات می‌شود. وی عنوان کرد: با راه‌اندازی واحدهای ریسندگی در کنار دامداری‌های سبک، ارزش افزوده بیشتری ایجاد خواهد شد که پیگیر فعال کردن آن هستیم. انتهای پیام / ۶۷۰۳۷ / پ / س
به گزارش خبرگزاری فارس از ورامین، حجت‌الاسلام سیدمحسن محمودی امام جمعه موقت ورامین صبح امروز هم‌زمان با پنجشبه‌های تولید در بازدید از شهرک صنعتی ملاآقایی بخش جوادآباد ورامین با اظهار تأسف از تعطیلی بسیاری از واحدهای تولیدی این شهرک، اظهار کرد: با وجود تحریم‌های ظالمانه کشورهای استکباری تنها راه نجات کشور از مشکلات اقتصادی تکیه بر توان داخل و حمایت از تولیدکنندگانی است که در خط مقدم مبارزه جنگ اقتصادی هستند. وی گفت: لازمه رسیدن به نقطه مطلوب بی‌نیازی از واردات، حمایت از بخش تولید و برداشتن موانع آن است که متأسفانه با تأکید مقام معظم رهبری در این خصوص، هنوز در بسیاری از بخش‌ها این مهم انجام نگرفته است. امام جمعه موقت ورامین به مشکلات شهرک صنعتی ملاآقایی بخش جواد آباد ورامین نیز اشاره کرد و افزود: واقعا جای تأسف است، زمانی شهرک صنعتی ملاآقایی جوادآباد ورامین دو واحد تولیدی بزرگ لبنیات داشت ولی اکنون شاهد تعطیلی آن هستیم و کارخانه‌هایی هم که فعال هستند با حداقل ظرفیت به فعالیت می‌پردازند و در عمل می‌بینیم که این شهرک به حال خود رها شده است. حجت‌الاسلام محمودی در پایان از مسؤولان استانی و شهرستانی خواست با توجه به ظرفیت بالای دشت ورامین در بخش تولید، با نگاه ویژه به این منطقه تلاش کنند تا بار دیگر این شهرک صنعتی احیاء شده تا سبب اشتغال جوانان و رونق تولید در شهرستان ورامین شود. انتهای پیام / ۶۷۰۳۷ / پ / س
به گزارش خبرگزاری فارس از شهرقدس، آیت‌الله سید احمد خاتمی عضو هیأت رئیسه مجلس خبرگان رهبری شامگاه پنجشنبه در مراسم محوری بصیرت به مناسبت دهه فاطمیه و بصیرت همچنین گرامیداشت سالگرد شهادت سردار سلیمانی و چهلمین روز شهادت شهید محسن فخری زاده در سالن فرهنگ و هنر باغ ملی شهرستان قدس، اظهار کرد: شهید حاج قاسم سلیمانی و همراهان شهیدش خانه خود را به بیت الزهرا تبدیل کردند و محبت حضرت فاطمه (س) کیمیا است. وی با اشاره به میزگرد رادیویی برگزار شده در دو دهه قبل، گفت: روز عاشورا سیدالشهداء (ع) ۸ مرتبه خطبه خواندند و این خطبه‌ها در دل‌های مؤثر عملی شد و تأثیر آن حر شدن حر بود چرا که جناب حربن ریاحی سرمایه محبت حضرت زهرا (س) را در دل داشت؛ اما این خطبه‌ها در شمر و یزید به دلیل اینکه این سرمایه را در دل‌هایشان نداشتند، اثری نکرد. عضو فقهای شورای نگهبان با اشاره به اهمیت برپایی روضه‌های فاطمی در منازل، ابراز کرد: حضرت زهرا (س) با تمام وجود خود را فدائی ولایت کرد و آموخت جایی که ولایت در خطر است، جان را باید فدا کرد؛ بصیرت فاطمی همان بود که در حماسه ۹ دی اتفاق افتاد. آیت‌الله خاتمی بیان کرد: در حماسه ۹ دی مردم منتظر ابراز نفرت از ولایت ستیزان بودند و در این روز بصیرت فاطمه جلوه‌گر شد و شعار «ما اهل کوفه نیستیم، علی تنها بماند» عملی شد و به نمایش درآمد. وی افزود: فتنه ۸۸ عمیق بود و امیدوار بودند انقلاب‌های مخملی که در کشورهای آسیای میانه راه انداخته بودند به نظام جمهوری اسلامی ایران نیز صدمه بزند و ولی‌فقیه را تنها گذاشته تا به اهدافشان برسند که دو جبهه شامل جبهه ولایی‌ها، متدینان و پاسداران انقلاب اسلامی و جبهه دیگر جبهه اوبا و رژیم صهیونیستی، سلطنت طلب‌های منفور، گروه‌های ضدخدا و منافقین آدم‌کش بود. امام جمعه موقت تهران ادامه داد: جبهه معاند، ولایت را هدف قرارداده بود؛ البته این جبهه از انتخابات ۸۸ پیدا نشد و از ۱۲ بهمن ۵۷ پیش از پیروزی انقلاب آن را شکل داده‌شده بود و این عقده از سال ۷۸ سرباز کرد و رئیس‌جمهور آمریکا از سران فتنه حمایت کرد و در سال‌های ۸۸ و ۹۶ و ۹۸ این عقده چرکین سرباز کرد و این‌ها حلقه‌های یک سلسله هستند. آیت‌الله خاتمی تأکید کرد: انقلاب اسلامی در برابر حلقه‌های فتنه ایستاد چرا که به حضرت فاطمه (س) اقتدا کرده است و امام زمان (عج) نیز به حضرت زهرا (س) اقتدا کرده و این امت اسلامی نیز امام زمانی هستند. بنابراین حماسه ۹ دی امسال با فاطمیه گره خورده است و انشاءالله برکات فاطمیه شامل حالش می‌شود. وی با اشاره به اینکه بیش از ۳ دهه با شهید سلیمانی معاشرت داشته و با دعوت ایشان به کرمان رفتم که بعد تبدیل به نمایندگی خبرگان شد، در ارتباط با ویژگی‌های شهید سلیمانی بیان کرد: شهید سلیمانی نه‌تنها بر شیعیان و مسلمانان بلکه بر دیگر مذاهب و کشورهای دیگر و بر انسانیت حق دارد. عضو هیأت رئیسه مجلس خبرگان رهبری در ادامه خاطرنشان کرد: دولت داعش اگر تشکیل می‌شد ما باید با داعش در خیابان‌های تهران و شهرهای بزرگ می‌جنگیدیم؛ شهید سلیمانی با صلابت گفت: «تا ۳ ماه دیگر اسمی از دولت داعش نیست» و کمتر از ۳ ماه داعشی‌ها به مدیریت و فرماندهی سردار سلیمانی زمین‌گیر شدند و این شهید بزرگوار بر همه حق دارد و تشییع شهید سلیمانی در عراق، کربلا، نجف، بغداد، تهران، قم، مشهد و کرمان ماندگار شد. آیت‌الله خاتمی عنوان کرد: در یک سال گذشته، مقام معظم رهبری شهید سلیمانی را با ۶۰ صفت ستوده و یک صفت حداقل ۳ بار در تجلیل‌های رهبری آمده و آن انقلابی بودن حاج قاسم است و انقلاب و انقلابی‌گری خط قرمز او بود و به شدت پای‌بند انقلاب و خط مبارک امام راحل (ره) بود و در راه جهاد فی سبیل الله از هیچ‌چیز پروا نداشت و در همه میدان خستگی و سرما و گرما برای او معنا نداشت و به دهان خطر می‌رفت، نه از دشمن پروا داشت و نه از حرف این و آن و به شدت انقلابی بود؛ و این‌ها بخشی از فرمایشاتی است که مقام معظم رهبری از این صفت سردار گفته‌اند که این همان مکتب سلیمانی است. وی با بیان اینکه از ابتدای پیروزی انقلاب تاکنون بیش از ۳۰۰ هزار شهید تقدیم انقلاب اسلامی کرده‌ایم اما وصف مقام معظم رهبری از شهید سلیمانی ویژه بود و اوج ابراز علاقه خود را در تعظیم به شهید سلیمانی پس از شهادت ابراز کردند. امام جمعه موقت تهران ادامه داد: امام خمینی (ره) نیز از بسیاری از شهدا تجلیل می‌کردند اما از شهید مطهری تجلیل بسیار داشتند و کتاب‌های شهید مطهری بود که این اسلامی را معرفی می‌کرد و قصه شهید سلیمانی نیز همین است و قصه احیای یک خط، مکتب و یک راه است. آیت‌الله خاتمی با اشاره به سه ویژگی برجسته انقلابی‌گری حاج قاسم، یادآور شد: شهید سلیمانی عاشق نظام اسلامی و حدود ۴۰ سال لباس رزم پوشید و از خود جدا نکرد و هر جا نظام در داخل و خارج به او احتیاج داشت وارد میدان می‌شد و مانند شیر میدان حاضر بود یعنی سرباز مخلص نظام بود و انقلاب اسلامی را امانتی از پیامبر، امامان و شهدا می‌دانست و امانت‌داری کرد و مخلصانه وارد میدان شد. وی در ادامه با اشاره به ویژگی بصیرت حاج قاسم و دشمن شناسی و اقدام به موقع در برابر دشمن، افزود: ولایت‌مداری و همراهی با ولایت ویژگی سوم شهید سلیمانی بود و این مجلس برای این است که بگوئیم حاج قاسم انقلابی بود و انشاءالله انقلابی بمانیم. در پایان مراسم از همسر سردار شهید اسداللهی، خانواده شهید مدافع حرم محمدتقی ارغوانی، پدر شهید مرادی علمداری سرباز مدافع وطن، وحید شاهرخی جانباز مدافع حرم، بشیری جانباز مدافع وطن از پرسنل نیروی انتظامی و همچنین از آیت‌الله سیداحمد خاتمی به عنوان عمار انقلاب اسلامی تجلیل و قدردانی به عمل آمد. انتهای پیام / پ / س
به گزارش خبرگزاری فارس از زنجان و به نقل از روابط عمومی جمعیت هلال‌احمر استان زنجان علی طاهری در آیین افتتاح خانه‌های هلال موسسه خیریه کلبه مهربانی و مسجد حضرت ابوالفضل (ع) در محله فرودگاه ضمن تسلیت ایام شهادت فاطمه زهرا سلام‌الله علیها و سالگرد شهادت سردار حاج قاسم سلیمانی اظهار کرد: جمعیت هلال‌احمر در چهار حوزه امداد و نجات، جوانان، داوطلبان و آموزش در خدمت اعضای خانه‌های هلال است. وی تاکید کرد: جمعیت هلال‌احمر استان زنجان در نظر دارد با ساماندهی و هم افزایی توان خیریه کلبه مهربانی و مسجد حضرت ابوالفضل (ع) خدمات موثری را برای نیازمندان و آسیب دیدگان ارائه دهد. سرپرست جمعیت هلال‌احمر استان زنجان گفت: به دنبال هماهنگی و تعامل در زمان وقوع بحران برای آسیب دیدگان هستیم تا کمک‌های هلال‌احمر توسط خود موسسه کلبه مهربانی و مسجد حضرت ابوالفضل (ع) توزیع و به دست نیازمندان برسد. طاهری بر ارائه آموزش همگانی توسط هلال‌احمر تاکید کرد و ادامه داد: طرح آموزش همگانی کمک‌های اولیه و آمادگی در برابر مخاطرات در خانه‌های هلال و سرای محلات و اقدامی اولیه برای ایجاد تاب آوری مردم مناطق و محلات در برابر آسیب‌های محیطی، حوادث و سوانح می‌باشد. وی خاطرنشان کرد: این مهم می‌تواند منجر به جذب و تربیت داوطلبان و تیم‌های قدرتمند آموزش‌دیده در استان زنجان شود و افراد بهره‌مند از آموزش بتوانند تا زمان رسیدن نیروهای امدادی برای خود، اعضای خانواده، دوستان و همسایگان کمک برسانند. سرپرست جمعیت هلال‌احمر استان زنجان گفت: طرح آموزش همگانی کمک‌های اولیه و آمادگی در برابر مخاطرات در خانه‌های هلال و سرای محلات مبتنی بر نیاز محلی است که در آن گروه‌های مختلف جامعه بر اساس رده سنی و نیاز خود در زمینه کمک‌های اولیه و آمادگی در برابر مخاطرات در خانه‌های هلال آموزش می‌بینند. طاهری یادآوری کرد: با این اقدام می‌توانیم به افزایش سرانه آموزشی شهروندان، پاسخگویی و واکنش در برابر حوادث و بحران‌ها با کمک ظرفیت‌سازی و توانمند کردن جوامع محلی به ویژه در مناطق دارای خانه‌های هلال و ایجاد پل ارتباطی و تعامل بین جوامع شهری و روستایی و جمعیت هلال‌احمر کمک قابل توجهی کنیم. وی اظهارداشت: خانه هلال شعبه‌ای کوچک از هلال‌احمر استان زنجان در سطح شهرها و روستاها به شمار می‌رود و این مراکز نقش بسیار محوری و مهمی در مدیریت بحران دارند. وی تاکید کرد: فعالیت خانه‌های هلال و تقویت آن، منجر به تقویت و توانمندسازی ساکنان مناطق روستایی و شهری و ارتقای سطح آگاهی عمومی جامعه و افزایش آمادگی جوامع محلی در برابر سوانح و بلایای طبیعی می‌شود. سردار شهید حاج قاسم سلیمانی مکتبی بود مسؤول دفتر نمایندگی ولی‌فقیه در جمعیت هلال‌احمر استان زنجان نیر در ادامه این مراسم ضمن تسلیت شهادت ایام فاطمه زهرا سلام‌الله علیها و سردار حاج قاسم سلیمانی افزود: آیه من احیا الناس فکانما احیا الناس جمیعا این نشان‌دهنده این است که انسان باید شاگرد قرآن و اهل‌بیت علیهم السلام باشد تا بتواند جلال و جمال خدا بر روی زمین باشد. حجت‌الاسلام جواد نصیری اظهار داشت: بر همین اساس شخصیتی مانند حاج قاسم سلیمانی شاگرد قرآن و اهل‌بیت بود در نتیجه این شهید والامقام مکتبی شد که برای همه دوستداران این شهید الگو است. وی یادآوری کرد: طبیعت انسان هم کمال‌جو هست به همین خاطر نباید فقط در یک راستا حرکت کند، بلکه باید این زندگانی و حیات دنیوی پلی برای حیات ملکوتی باشد و به همین خاطر بعضی‌ها جعفر طرار و بعضی‌ها نیز با توکل بر خدا و حیاتی ملکوتی جعفر طیار می‌شود. مسؤول دفتر نمایندگی ولی‌فقیه در جمعیت هلال‌احمر استان زنجان گفت: شهیدان در اصل رهبری راهیان کوی راه شهادت هستند و حتی بشارت می‌دهند کسانی که به آنها ملحق نشده‌اند می‌فرمایند که لا خوف علیهم ولاهم یحزنون جمعیت هلال‌احمر هم در این حیطه وظیفه رساندن دست توانمند به دست نیازمندان دارد. نصیری افزود: خانه‌های هلال هدفی را دنبال می‌کند که علاوه بر آموزش‌ها در اصل نوعی پایگاه است برای کمک‌های مردمی نسبت به همان منطقه و این نویدی باشد برای اینکه بتوانیم به الگو و سیره قرآن جامه عمل بپوشانیم. انتهای پیام / ۷۳۰۰۴ / ق
به گزارش خبرگزاری فارس از یاسوج، محسن جلیل گفت: شب گذشته ساعت ۲۳:۳۰ طی تماس مردمی، مبنی بر برخورد یک دستگاه خودرو سواری سمند با کامیون خاور در محور مواصلاتی یاسوج به بابامیدان (روستای کوشک)، بلافاصله سه دستگاه آمبولانس اورژانس به محل حادثه اعزام شد. رئیس مرکز مدیریت حوادث و فوریت‌های پزشکی کهگیلویه و بویراحمد بیان کرد: به دلیل شدت جراحات وارده به سرنشینان خودرو، یک نفر از هموطنان عزیزمان بلافاصله در دم جان باخت. وی افزود: بلافاصله پس از رسیدن تکنسین‌های اورژانس و پس از انجام اقدامات درمانی اولیه، ۳ نفر از مصدومین حادثه با آمبولانس‌های اورژانس به مرکز درمانی در شهر یاسوج انتقال داده شد. انتهای پیام / ۸۲۰۲۴
به گزارش خبرگزاری فارس از یاسوج، سید مهدی خرسندی به تعریفی از استرس پرداخت و اظهار داشت: استرس عکس‌العملی است که انسان در پی محرک‌های درونی یا بیرونی (محیطی) بروز می‌دهد. روانشناس بالینی مرکز درمانی امام سجاد (ع) شهر یاسوج بر توجه به اهمیت سلامت روان در کودکان تاکید کرد و گفت: مرکز اصلی تجربه استرس، مغز انسان است؛ زیرا این مغز است که تهدیدها را پردازش می‌کند و پاسخ رفتاری مناسب را برای فرد تعیین می‌کند. عضو انجمن مطالعات روان‌درمانی ایران ابراز داشت: مغز و بدن کودکان در این برهه از زندگی (دوران کودکی) در حال رشد و تکامل است و هنگامی‌که مغز در سنین کودکی در معرض استرس قرار می‌گیرد، کودک دچار آشفتگی هیجانی می‌شود که این امر باعث می‌شود غده هیپوفیز کودک که مسئول ترشح هورمون رشد است دچار اختلال در تولید هورمون رشد شود و به این ترتیب رشد کودک با مشکل رو به رو می‌شود. وی عنوان کرد: همچنین مدارها و انتقال‌دهنده‌های عصبی مرتبط با اضطراب در فرایند رشد دچار تحریک و حساسیت افراطی می‌شوند و به دلیل ترشح بیشتر هورمون کورتیزول (هورمون استرس) بدن آن‌ها از ابتدا سیستم ایمنی ضعیف‌تری را شکل می‌دهد، در نتیجه فرد در آینده در برابر استرس‌های معمول زندگی آسیب‌پذیری بیشتری خواهد داشت و رویدادها را بیش از اندازه به صورت تهدید تعبیر خواهد کرد، بنابراین وجود استرس و یا عوامل استرس‌زا (استرسور) باعث اختلال در روند طبیعی رشد کودک می‌شود و در طولانی مدت عوارض ناخوشایندی را به همراه خواهد داشت. روانشناس بالینی بیمارستان امام سجاد (ع) در ادامه افزود: رایج‌ترین استرسورها (عوامل ایجاد استرس) در کودکان عبارتند از -تنش‌ها و تعارضات خانوادگی، زورگویی سایر بچه‌ها و مشکل با دوستان، ناسازگاری والدین، نزدیک شدن به سن بلوغ و تغییرات جسمانی، طلاق والدین، نگرانی در مورد تکالیف مدرسه و یا نمرات و فعالیت‌های مدرسه، مرگ نزدیکان، زندگی در منطقه و یا خانه‌ای نا‌امن، بیماری است. عضو انجمن مطالعات روان‌درمانی ایران بیان کرد: کودکان همانند بزرگسالان دچار استرس می‌شوند، اما علائم استرس و اضطراب را به شیوه‌های متفاوتی نسبت به بزرگسالان بروز می‌دهند و معمولا در مورد اینگونه مسائل واضح صحبت نمی‌کنند و نشانه‌های اضطرابی خود را در رفتار خود بروز می‌دهند، که همین امر ایجاب می‌کند برای تشخیص استرس و اضطراب کودک به تحولات و تغییرات جسمانی و روانی وی توجه کنیم. خرسندی خاطرنشان کرد: تحولاتی از قبیل: پرخاشگری، تغییرات خلقی، افت تحصیلی، شب‌ادراری، عدم تمرکز کافی، تغییر در الگوی خواب، انزوا، گوشه‌گیری، دل‌درد و سردرد از جمله علائم رایجی هستند که کودکان هنگامی‌که تحت فشار هستند آن‌ها را تجربه می‌کنند که در این مواقع برای ارزیابی و درمان کودک بسیار اهمیت دارد که از یک روانشناس کمک بگیرید. انتهای پیام / ۸۲۰۲۴
علیرضا قدمی امروز در گفت‌وگو با خبرنگار خبرگزاری فارس در شهرستان ساری، اظهار کرد: روز چهارشنبه شاهد افزایش حجم ترافیک در محورهای مواصلاتی بودیم و محورهای شمال پرترافیک شد که این موضوع نشان می‌دهد امروز در بار برگشت ترافیک خواهیم داشت. رئیس پلیس‌راه مازندران بیان کرد: همچنین باتوجه به وجود برف در کوهستان‌ها، بالا رفتن دمای هوا احتمال سقوط بهمن را در محورهای کوهستانی استان افزایش داده است که ضرورت دارد از ترددهای غیرضروری پرهیز شود. این مسؤول با اعلام اینکه ممنوعیت‌های تردد کرونایی در محورهای شمال کماکان ادامه دارد، اضافه کرد: اجرای این محدودیت کماکان در دستور کار پلیس قرار دارد و و بحث برگشت و جریمه خودروها همچنان در دستور کار است. قدمی با اشاره به اینکه انسداد محور کندوان از روز شنبه از سر گرفته می‌شود، بیان کرد: این محدودیت از ساعت ۸ صبح تا ۱۷ روزهای یک‌شنبه، دوشنبه و سه‌شنبه هر هفته تا اسفند ماه امسال در دستور کار پلیس قرار دارد. وی در پایان گفت: مرکز کنترل پلیس‌راه مازندران ۲۱۸۲۴۴۲۰ و ۲۱۸۲۴۴۳۴ با پیش‌شماره ۰۱۱ در هر ساعتی از شبانه‌روز پاسخگوی شهروندان در ارتباط با آخرین وضعیت جاده‌های مازندران است. انتهای پیام / ۸۶۰۳۴ / ج
به گزارش خبرگزاری فارس از شهرستان نور، زمانی که کلیه‌ها به‌درستی کار نمی‌کنند، می‌توان با فرآیندی به نام دیالیز مواد زائد و مایعات اضافی را از خون جدا کرد، در یکی از مرسوم‌ترین انواع دیالیز به‌طور معمول خون وارد یک دستگاه می‌شود تا عملیات تصفیه روی آن انجام شود، در حالت طبیعی کلیه‌ها مسئول تصفیه کردن خون هستند.. اگر کلیه‌ها از کار بیفتند (نارسایی کلیه) دیگر نمی‌توانند خون را به درستی تصفیه کنند و ممکن است سطح مواد مضر و مایعات اضافی در بدن به حد خطرناکی برسد، در این وضعیت ناخوشایند، اگر کاری نکنیم، ممکن است علائم بسیار نامطلوب و حتی کشنده پدیدار شود، با انجام دیالیز مواد ناخواسته و مایعات مازاد از خون خارج و از بروز این وضعیت ناخوشایند جلوگیری می‌شود. بیماری نارسایی کلیه از جمله بیماری‌هایی است که علاوه بر جسم و روح بیمار، کیفیت زندگی و معیشت وی و خانواده‌اش را تحت تاثیر قرار می‌دهد و در صورت انجام ندادن پیوند کلیه، مشکلات آن تا پایان عمر همراه بیمار است. وقتی کسی به نارسایی کلیه مبتلا می‌شود نیاز به مراقبت و دیالیز دارد تا بتواند به زندگی ادامه دهد و در این میان مرکز و محل دیالیز، دسترسی بیماران به این مرکز، امکانات و دستگاه‌های دیالیز برای رفع نگرانی و افزایش روحیه بیماران بسیارمهم و موثر است. مرکز دیالیز بیمارستان امام (ره) شهرستان نور، یک ساختمان قدیمی و وسایل و دستگاه‌های آن نیز با طول عمر بالا بوده که گاهی به دلیل نقص از ارائه خدمات محروم و بیماران با مشکلات متعددی از جمله مراجعه به بیمارستان‌های شهرستان‌های همجوار، هزینه رفت و آمد و … مواجه می‌شدند. در پی بازدیدهای مسؤولان و مشاهده وضعیت نامناسب خیران سلامت تصمیم گرفتند تا ساختمان جدیدی ررا با امکانات و تجهیزات روز برای این منظور و کاهش آلام بیماران و خانواده‌های آنان احداث کنند. پس از این تصمیم‌گیری و فراهم شدن زمینه مساعد کار احداث ساختمان جدید مرکز دیالیز با مشارکت خیر سلامت آغاز و با سرعت پیگیری شد به طوری‌که جلسات مداوم و مرتب هفتگی (هفت صبح دوشنبه‌های هر هفته) برای بررسی روند پیشرفت پروژه، رفع موانع احتمالی و راهکارهای تسریع در محل ساختمان برگزار می‌شد. این پیگیری‌ها و تزریق به موقع منابع مالی توسط خیر سبب شد تا این ساختمان در حدود چهار ماه تکمیل، تجهیز و به بهره‌برداری برسد. عصر پنج‌شنبه شاهد افتتاح این پروژه با حضور مسوولان استانی، شهرستانی، خیر سلامت و اصحاب رسانه بودیم. خانم زمان حریرچی خیر سلامت این پروژه درباره نیتش از مشارکت در ساخت این مرکز می‌گوید؛ من و همسرم تلاش کردیم تا خدمات اثرگذار داشته و در حد مقدورات و توانایی پیش‌گام باشیم. در طول زمان نیازهایی پیش آمد و بعضی به ما منعکس شد از جمله مدرسه‌سازی در استان هرمزگان، تهران، پیشوای و رامین و … در این میان به نیازهای منطقه هم توجه شد از جمله یاری‌رساندن به نیازمندان، امکانات درمانی، آب و برق‌رسانی، ساخت‌وساز برای سال‌هایی که اینجا زندگی می‌کنیم، انجام دادیم. مشکلات مرکز دیالیز به ما منعکس و احساس نیاز شد که به لطف خدا توانستیم کمک کنیم و در یک زمان باور نکردنی و با بهترین امکانات ساخته شد، امیدوارم بیماران سالم از اینجا خارج شوند. اعتقاد من و همسرم این است که عمر محدود است و ما رهگذریم پس تا زمانی که در این دنیا حیات داریم باید هر کسی به نوبه خود کمک کند و فرهنگ یاری‌رسانی و خیر بودن ترویج پیدا کند. امیدوارم خداوند به همه توفیق بدهد که در کار خیر قدم بیشتری بردارند و کمک کنند تا مشکلات کاهش یابد. فرماندار شهرستان نور نیز در این آئین زمان‌بندی در انجام پروژه‌های عمرانی به خصوص در حوزه سلامت را بسیار مهم دانست و اظهار کرد: مرکز دیالیز یکی از پروژه‌های مثال‌زدنی و موفق حوزه سلامت شهرستان نوراست که با توجه به پیچیدگی فنی در زمان تعیین‌شده تکمیل و بهره‌برداری شد. علی شادمان افزود: با همه محدودیت‌ها و فشار اقتصادی با مشارکت خیر پروژه شاهد این هستیم که یکی از مدرن‌ترین و مجهزترین مرکز دیالیز استان مازندران در شهرستان نور به بهره‌برداری رسید. وی گفت: دیواره‌های سه لایه، آسمان مجازی و غیره از ویژگی‌های این پروژه مهم حوزه سلامت در شهرستان است. پیمانکار پروژه نیز در خصوص مشخصات پروژه اظهار کرد: مرکز دیالیز شهرستان نور در زمینی به مساحت ۴۴۰ متر مربع با زیر بنای ۴۴۰ متر به صورت منفرد و بدون وابستگی به بیمارستان احداث شد. ساسان باقرآن هزینه احداث این ساختمان را ۵ میلیارد و ۸۰۰ میلیون تومان ذکر کرد و گفت: مرکز دیالیز شهرستان نور با ۲۰ تخت و تجهیزات کامل روز دنیا تکمیل و بهره‌برداری شد. به گزارش فارس، خانم زمان حریرچی ۳ ٫ ۵ میلیون تومان از هزینه ساخت این پروژه را متقبل شده است. انتهای پیام / ۸۶۰۲۳ / ج / ق
به گزارش خبرگزاری فارس، سال ۲۰۲۰ برای رئال مادرید با تساوی مقابل الچه به پایان رسید و زیدان باید شنبه مقابل سلتاویگو اولین مسابقه خود در سال ۲۰۲۱ را انجام دهد. از سال ۲۰۰۷ تاکنون، رئال کمترین میزان گلزنی در یک سال تقویمی را در سال ۲۰۲۰ به ثبت رسانید و نتوانست حتی به جمع ۱۰۰ گل در یک سال دست پیدا کند. عملکرد ضعیف مهاجمان که این فصل دامن زیدان را گرفت، نشان می‌دهد، مشکلی جدی در این تیم به وجود آمده و باشگاه رئال نیازمند خرید ستاره در پست تهاجمی است. ادن ازارد در بیشتر بازی‌ها مصدوم بوده و لوکا یوویچ نیز اصلا نتوانسته در حد و اندازه‌های عملکردش در اینتراخت فرانکفورت عمل کند. (گزارشی از عملکرد ضعیف خط تهاجمی رئال را در اینجا بخوانید) طبق گزارش‌های رسانه‌های مادرید زیدان در تابستان ۲۰۲۱ قصد دارد مهاجمان بزرگی را خریداری کند تا بتواند نبود کریستیانو رونالدو را جبران کند. از ام‌باپه و ارلینگ هالند به عنوان گزینه‌های خرید مادرید نام می‌برند. (گزارشی از انقلاب فرانسوی زیدان را در اینجا بخوانید) تیم زیدان در سال ۲۰۲۰ توانسته ۹۱ گل به ثمر رساند که از سال ۲۰۰۷ ضعیف‌ترین آمار مادرید محسوب می‌شود. سال ۲۰۱۹ باز هم زیدان و آمار ۱۰۰ گل در یک سال، جزو ضعیف‌ترین سال‌های کهکشانی‌ها شمرده می‌شود. نبود کریستیانو رونالدو اصلی‌ترین دلیل برای افت خط تهاجمی رئال به شمار می‌رود. طی ۱۳ سال گذشته رئال مادرید در سال ۲۰۱۴ با هدایت آنچلوتی ۱۷۸ گل در یک سال تقویمی به ثبت رسانید و بهترین آمار خود را به نمایش گذاشت. (گزارشی از کیف ۲۰۱۸ تا کیف ۲۰۲۰ و عوامل ضعف مادرید پس از رفتن رونالدو را در اینجا بخوانید) زیدان اگرچه در دوره دوم مربیگری خود نتوانسته خط تهاجمی فوق‌العاده را بدون حضور کریستیانو رونالدو بسازد ولی اثر درخشانی روی خط دفاعی گذاشته است. رئال مادرید در سال ۲۰۲۰ توانسته ۲۰ کلین‌شیت را به نمایش گذارد که این آمار از سال ۲۰۱۵ که ۲۲ کلین‌شیت با کیلور ناواس ثبت شد، بهترین آمار مادرید محسوب می‌شود. آنها در زمینه دریافت گل در سال ۲۰۲۰ توانسته‌اند بهترین آمار را از سال ۲۰۱۴ به ثبت رسانند. رئال با مدافعانی مثل راموس و درخشش کورتوا در دروازه در سال ۲۰۲۰، آمار دریافت گل ۰ ٫ ۹۶ در هر بازی را ثبت کرد. رئال مادرید با تساوی مقابل الچه فاصله زیادی با اتلتیکومادرید پیدا کرده ولی به قول زیدان تا انتهای لالیگا زمان زیادی باقی‌مانده و باید دید چه اتفاقی رخ خواهد داد. انتهای پیام /
به گزارش خبرنگار ورزشی خبرگزاری فارس، مهدی طارمی با اشاره به زدن ۲ گل در دیدار گذشته پورتو اظهار داشت: خوشبختانه بازی خوبی انجام دادیم. خیلی خوشحالم که توانستم با گلزنی‌ام در این مسابقه، دل مردم ایران را شاد کنم. وی در خصوص مصدومیتش در اواخر مسابقه گفت: مصدومیتم جدی نیست. خوشبختانه خیلی زود می‌توانم در تمرینات پورتو شرکت کنم. انتهای پیام /
به گزارش گروه بین‌الملل خبرگزاری فارس، صابرین‌نیوز نزدیک به مقاومت عراق از هدف قرار گرفتن یک کاروان نظامی و لجستیک آمریکا خبر داده است. طبق این گزارش گروه مقاومت اسلامی اصحاب الکهف این کاروان را هدف قرار داده و شعله‌های آتش چندین خودرو نظامی آمریکا را فرا گرفته است. صابرین‌نیوز گزارش داده دست‌کم سه بمب کنار جاده‌ای در مسیر حرکت کاروان آمریکا در استان صلاح‌الدین عراق منفجر شده است. این خبر در شرایطی منتشر شده که شامگاه پنجشنبه هم منابع عراقی از هدف قرار گرفتن یک کاروان نظامی لجستیکی آمریکا در جنوب بغداد خبر داده بودند. گزارش شد که این کاروان به هنگام عبور از منطقه «الیوسفیه» واقع در جنوب شهر بغداد هدف انفجار یک بمب قرار گرفته است. این دومین کاروان لجستیکی ارتش آمریکا در عراق بود که روز پنجشنبه هدف قرار می‌گرفت. روز چهارشنبه نیز سه کاروان مشابه در استان‌های مختلف عراق هدف انفجار بمب‌های کنار جاده‌ای قرار گرفتند. حملات گروه‌های مقاومت عراقی علیه نیروهای آمریکایی بعد از اقدام تروریستی واشنگتن در به شهادت رساندن سردار قاسم سلیمانی، فرمانده نیروی قدس سپاه پاسداران انقلاب اسلامی و همراهان ایشان تشدید شده است. پارلمان عراق در یک رأی‌گیری بعد از اقدام تروریستی دولت آمریکا طرحی را برای خروج نیروهای آمریکایی از عراق تصویب کرد. انتهای پیام /
به گزارش خبرگزاری فارس از سمنان، بررسی آماری آخرین وضع بیماری کرونا در استان سمنان از دو دانشگاه علوم پزشکی و خدمات بهداشتی درمانی سمنان و شاهرود، نشان می‌دهد که تا روز یازدهم دی‌ماه امسال، ۲۰ هزار و ۸۲۲ مورد قطعی ابتلا به ویروس کرونا در استان سمنان شناسایی‌شده است. از این تعداد، تاکنون ۶ هزار و ۷۹۹ نفر از بیماران با تلاش کادر بهداشت و درمان در سراسر استان سمنان بهبود یافته‌اند و متأسفانه، ۸۵۲ نفر نیز قربانی کرونا شده‌اند. بررسی آمارهای ۲۴ ساعت قبل کرونا نیز از شرایط خاص همه‌گیری این ویروس در سراسر استان سمنان حکایت دارد. بر این اساس، در ۲۴ ساعت گذشته در استان سمنان، ۶۵ مورد قطعی ابتلا به بیماری کرونا شناسایی‌شده است و دو نفر نیز به دیار باقی شتافته است. هم‌اکنون ۱۰۸ نفر از بیماران مبتلا به کووید- ۱۹ در بیمارستان‌های استان سمنان بستری هستند و در شبانه‌روز گذشته، ۹ نفر از بیماران از بیمارستان‌ها ترخیص شده‌اند. انتهای پیام / ۷۴۰۰۱ / ن /
مرتضی کرمانی در گفت‌و‌گو با خبرنگار ورزشی خبرگزاری فارس، در خصوص دیدار پرسپولیس و ذوب‌آهن اظهار داشت: حیف شد که بازی مساوی شد. اگر بخواهیم فوتبالی حساب کنیم پرسپولیس فوتبال زیبایی بازی می‌کند. هم در این بازی و هم در بازی قبل فوتبال رو به جلویی از تیم شاهد بودیم ولی از نظر من تنها مشکل این روزهای پرسپولیس این است که تمام‌کننده خوب ندارد و تا زمانی که تمام‌کننده خوب نداشته باشیم و در ضربات آخر مشکل داشته باشیم کار کمی سخت خواهد شد. وی افزود: ذوب‌آهن مقابل پرسپولیس خیلی خوب بازی کرد و در نیمه دوم خیلی این تیم را تحت فشار گذاشت و از نظر من نتیجه مساوی عادلانه بود چون تیم حریف هم حمله می‌کرد. شاید بی دقتی مهاجمان پرسپولیس در این دو بازی که خوب و زیبا هم بازی کرده باعث شده تا تیم نتیجه نگیرد. مهاجم اسبق پرسپولیس در پاسخ به این سوال که بازی‌های عقب‌افتاده به ضرر تیم است یا می‌تواند از نظر فنی این تیم را رو به جلو در شرایط بازی‌ها قرار بدهد گفت: طبعا روی بازیکنان و مجموعه تیمی فشار وارد می‌شود. پرسپولیس با آن همه فشار و مشکلات به بازی‌های آسیایی رفت و برگشت و از نظر من گل‌محمدی کار بزرگی کرده که تیم الان منسجم کار می‌کند و از حاشیه دور است. شما مطمئن باشید گل محمدی کارش را بلد است و شرایط روز به‌روز بهتر می‌شود. کرمانی‌مقدم در خصوص دیدار پرسپولیس و سپاهان که پیش دربی محسوب می‌شود عنوان کرد: هم یک بازی قبل و هم یک بازی بعد از دربی همیشه این مشکلات وجود دارد که بازیکنان مراقب هستند تا کارت نگیرند یا از خودشان مواظبت کنند. با شناختی که از کادر فنی تیم دارم فکر نمی‌کنم در بازی با سپاهان احتیاط در کار پرسپولیس باشد چون سپاهان تیم بالای جدول است و پرسپولیس اگر این تیم را ببرد هم می‌تواند خود را به بالای جدول برساند و هم اینکه با روحیه وارد دربی شود. وی در پاسخ به این سوال که به جز خط حمله نقطه‌ضعف پرسپولیس را در چه پستی می‌بیند گفت: در بازی با ذوب‌آهن جای رسن خالی بود و جای خالی او حس شد. البته پرسپولیس آنقدر بازیکن دارد که به یک بازیکن اتکا نکند و مطمئنا گل‌محمدی برای این موضوع هم راهکار خواهد داشت. مهاجم اسبق پرسپولیس در خصوص پیش‌بینی‌اش از دربی عنوان کرد: شرایط دربی با بازیهای دیگر خیلی فرق دارد. خیلی مواقع یک تیم تیم ضعیف بوده ولی دربی را برده است. چون پرسپولیس در آسیا بوده و از نظر شخصیت بالاتر است به نظرم این می‌تواند برگ برنده پرسپولیس در مسابقه بزرگ پایتخت باشد. انتهای پیام /
​خبرگزاری فارس-سردبیری استانها: در راستای اجرای منویات مقام معظم رهبری مبنی بر «بهره‌گیری از کمک نیروهای بسیج و داوطلب مردمی، کمک بزرگی به رهایی کشور از این عارضه (ویروس کرونا) همه‌گیر خواهد کرد» ‌، دستورات فرماندهی کل سپاه و پیرو تفاهم‌نامه سازمان بسیج مستضعفین و وزارت بهداشت، مقرر شد به‌منظور قطع زنجیره انتقال ویروس منحوس کرونا در کشور، طرح مشترکی به‌نام شهید بزرگوار، حاج قاسم سلیمانی اجرا شود. طرح «شهید حاج قاسم سلیمانی» با همکاری مشترک وزارت بهداشت، درمان و آموزش پزشکی و سازمان بسیج مستضعفین از دوم آذر ماه و آغازین روز از هفته بسیج در سراسر کشور به اجرا درآمده است. مردم ایران اسلامی با همکاری و همدلی خود گام‌های مؤثری در به ثمر رسیدن این طرح برداشته‌اند. در ذیل نمونه‌هایی از طرح سپهبد شهید حاج قاسم سلیمانی در سراسر کشور اجرا شده و توسط خبرنگاران خبرگزاری فارس پوشش داده‌اند را ببینید. از فضاسازی شهر تا خانه‌سازی به نیابت از سردار دلها خستگی‌ناپذیرند و شاداب. شور و نشاط جوانی و انگیزه‌ای که برای گره‌گشایی و ادامه راه شهدا دارند، مانع از ایستادن می‌شود، این روزها هر کسی به عشق حاج قاسم کاری انجام می‌دهد، پویشی که شهرتش به جهان هم رسیده است. به گزارش خبرگزاری فارس از شیراز، لحظه‌ای درنگ! اینها جوانان این مرز و بوم و در دل همین رخدادهای کوچک و بزرگ قد کشیده‌اند، اما دلی بزرگ دارند و اندیشه‌ای که بزرگ‌تر از به زبان آوردن است. کوچک و بزرگ دست در دست هم داده‌اند و بحران مقابل‌شان زانو می‌زند. یک روز همدم مردم سیل‌زده می‌شوند و روز دیگر هم‌زبان مردم زلزله‌زده! یک روز سر از لرستان و چمشهران برای خانه‌سازی درمی‌آورند و یک روز در روستاهای محروم شیراز، سیمان و اجر جا به جا می‌کنند. گروه‌های مختلف جهادی در شیراز که در آزمون بحران کرونا سربلند بیرون آمدند، امروز به عشق حاج قاسم آجر برمی‌دارند، گرد غبار می‌پراکنند و خنده شادی بر لب می‌نشانند. در میان‌شان دهه هشتادی‌های نوجوانی را می‌بینم که استوار قد علم کرده‌اند و سختی نمی‌شناسند. گروه‌های مختلف جهادی در شیراز که در آزمون بحران کرونا سربلند بیرون آمدند، امروز به عشق حاج قاسم آجر برمی‌دارند، گرد غبار می‌پراکنند و خنده شادی بر لب می‌نشانند. در بحران کرونا از ضدعفونی کوچه و خیابان گرفته تا تهیه و توزیع بسته‌های معیشتی را می‌توان در کارنامه درخشان‌شان نوشت تا آنجا که نذر حیا را ادا می‌کنند و چادر هدیه می‌دهند تا تهیه بسته‌های یلدایی برای خانواده‌های نیازمندان. سیدعبدالغفار حسینی را احتمالا خیلی از شیرازی‌ها می‌شناسند، فردی که در اقدامات جهادی خستگی‌ناپذیر است. یک روز در چمشهران برای سیل‌زدگان لرستان به همراه پدر و رفقا خانه می‌سازد و یک روز بسته یلدایی می‌دهد. یک روز در تدارک تهیه چادر برای بانوان نیازمند است و روز دیگر در کافه شهدا کاپوچینو تعارف می‌کند. ۱۲۸ گروه جهادی در قالب گروه‌های همدل علمدار جهاد برای تهیه و توزیع ۱۲۰ هزار پوستر در تلاش هستند تا بتوانیم حال و هوای شهر را دگرگون کنیم وی که این روزها در تکاپوی تهیه و توزیع پوستر به مناسبت یکمین سالروز شهادت سردار دلها است به خبرنگار فارس می‌گوید: ۱۲۸ گروه جهادی در قالب گروه‌های همدل علمدار جهاد برای تهیه و توزیع ۱۲۰ هزار پوستر در تلاش هستند تا بتوانیم حال و هوای شهر را دگرگون کنیم. بازدید از ۹۷۷۳ واحد صنفی با اجرای طرح سردار سلیمانی در فردیس محمدرضاترابی، مدیر شبکه بهداشت و درمان شهرستان فردیس ضمن تشریح عملکرد واحد بهداشت شبکه بهداشت شهرستان در یک ماه گذشته، گفت: در نتیجه اجرای این طرح و بازدید از واحدهای صنفی، ۵۹ مورد نمونه‌برداری مواد غذایی انجام و ۲ هزار و ۵۹۸ کیلوگرم مواد غذایی فاسد کشف و معدوم شد. رئیس شبکه بهداشت و درمان شهرستان فردیس بیان کرد: همچنین صدور ۷۰۰ مورد اخطار پلمب، ۳۴ مورد معرفی به مراجع قضایی و ۱۲۲ مورد پیشنهاد تعطیلی موقت برای مراکز و اماکن، انجام و ۲۱ واحد صنفی پلمب شد. این مقام مسؤول همچنین کنترل آب آشامیدنی در راستای توجه به سلامت مردم را از وظایف نظارتی واحد بهداشت محیط دانست و افزود: در این راستا ۱۳ مورد بازدید از تاسیسات آب و فاضلاب، ۹۴ مورد نمونه‌برداری از آب و یک هزار و ۶۷۴ مورد کلرسنجی آب آشامیدنی در شهرستان انجام‌شده است. ترابی با بیان اینکه طرح شهید سلیمانی با همکاری تیم سلامت و تیم‌های نظارتی بسیج و‌هلال احمر در حال انجام است؛ ۱۱۰ بازدید از مراکز بهداشتی درمانی و مطب و آزمایشگاه، ۲۰ مورد نظارتی و بازرسی مشترک با سایر سازمان‌ها، ۶ مورد بازدید زندان و مراکز نظامی، ۱۷ مورد بازدید پارک و ورزشگاه‌ها و ۱۶ مورد بازدید مراکز آموزشی را از جمله اقدامات یک ماه گذشته واحد بهداشت محیط فردیس برشمرد. توزیع ۴۰۰ بسته معیشتی در قالب طرح سلیمانی و تبرکات فاطمی حجت‌الاسلام عبدالله ولی‌نژاد رئیس اداره اوقاف و امور خیریه شهرستان ساری در حاشیه توزیع بسته‌های طرح شهید سلیمانی و تبرکات فاطمی با اشاره به اینکه اقدامات راهبردی مقام‌معظم رهبری در این دوران سخت کرونایی و مشکلات اقتصادی کمک مومنانه به نیازمندان و محرومان جامعه است، اظهار کرد: یکی از سیره پسندیده و ارزشمند سردار دلها شهید سلیمانی کمک به محرومان و دستگیری نیازمندان بود. وی افزود: سازمان اوقاف هم در این راستا به ندای رهبری لبیک گفته و بخش اعظمی از درآمد موقوفات منطبق بر اجرای نیات واقفین نیک‌اندیش را در طول سال در قالب طرح‌های مختلف از جمله تبرکات عاشورایی، تبرکات فاطمی و طرح شهید سلیمانی در جوار امامزادگان و بقاع متبرکه اختصاص داده و اجرا می‌کند. رئیس اداره اوقاف و امور خیریه شهرستان ساری با بیان اینکه اداره اوقاف ساری تاکنون چند مرحله کمک مومنانه را به اجرا گذاشت، اضافه کرد: در این مرحله در قالب طرح شهید سلیمانی و تبرکات فاطمی تعداد ۴۰۰ سبد معیشتی به ارزش هر سبد ۳۰۰ هزار تومان ریال تهیه و از مرکز افق امامزاده عباس (ع) ساری در بین نیازمندان و محرومان جامعه توزیع خواهد کرد. ولی‌نژاد در پایان با تقدیر از نیات ارزشمند واقفان نیک‌اندیش، گفت: این کمک‌های مومنانه از سوی اداره اوقاف ساری ادامه دارد و ان شا الله در مراحل بعدی هم مشارکت خوبی خواهیم داشت. ۶۳ میلیون نفر در طرح «شهید سلیمانی» پایش شدند مسوول کمیته نظارت، پایش و ارزیابی قرارگاه جهادی شهید سلیمانی سپاه در خصوص اجرای «طرح شهید سلیمانی» گفت: این طرح مشترک بین سازمان بسیج، وزارت بهداشت، درمان و آموزش پزشکی است، «طرح شهید سلیمانی» از ابتدای آذر در سطح کشور آغاز شد و تقریبا با ۲۰ روز تاخیر در استان گلستان به مرحله اجرا درآمد. چشمی با اشاره به اینکه درمان و پیشگیری دو راهبرد مهم در اجرای این طرح است، تصریح کرد: پیشگیری همیشه ارزان‌تر و با کارایی بهتر همراه است در اجرای «طرح شهید سلیمانی» به دنبال قطع زنجیره ویروس کرونا هستیم. وی از فعالیت سه کمیته مراقبتی، حمایتی و نظارتی در اجرای این طرح خبر داد و افزود: تلاش بر این است که این زنجیره از فرد آلوده به افراد سالم قطع شود. مسوول کمیته نظارت، پایش و ارزیابی قرارگاه جهادی شهید سلیمانی سپاه با بیان اینکه طرح به صورت محله‌محور اجرا می‌شود، افزود: تلاش می‌کنیم گروه‌های رصد و پایش که بسیجیان پایگاه‌های مقاومت هستند خانه به خانه افراد را پایش کنند که این مهم سه نتیجه را در پی دارد یا فرد سالم است، یا ممکن است یک فرد آلوده باشد که قرنطینه خانگی می‌شود و یا با استفاده از تیم حمایتی مورد مراقبت قرار می‌گیرد. چشمی بیان کرد: فرد آلوده مبتلا به ویروس کرونا باید حتما قرنطینه شود و تیم مراقبتی متشکل از پرستار، مددکار و در راس آن پزشک به بیمار خدمات می‌دهند در این طرح حمایت‌های درمانی و تغذیه‌ای در نظر گرفته‌شده است. وی گفت: بیماران کرونایی بسته به شدت علامت، ارجاع به مراکز درمانی، بیمارستانی و یا بستری هدایت می‌شوند، ۴۰ روز از اجرای «طرح شهید سلیمانی» می‌گذرد و هر خانه تبدیل به یک پایگاه سلامت شده است، این طرح دستاوردهای خوبی به همراه داشت. مسوول کمیته نظارت، پایش و ارزیابی قرارگاه جهادی شهید سلیمانی سپاه افزود: در اجرای این طرح مجموعه بسیج و سپاه یار کمکی وزارت بهداشت است و اصل ماموریت به عهده وزارت بهداشت قرار دارد، همان طوری که مقام معظم رهبری فرمودند بسیج همیشه در میدان است و برای کمک به مردم از هیچ تلاشی مضایقه ندارد. چشمی بیان کرد: طبق آمار وزارت بهداشت، با اجرای «طرح شهید سلیمانی» حدود ۴۵ درصد از مرگ و میر ناشی از کرونا و ۷۰ درصد موارد بستری کاهش پیدا کرده است، موفقیت اجرای این طرح به خاطر روح بلند شهید سلیمانی است که برکات آن در صحنه عمل نیز دیده شد. وی با اشاره به اینکه با اجرای «طرح شهید سلیمانی» تاکنون حدود ۶۳ میلیون نفر پایش شدند، گفت: ۷۵ درصد طرح انجام‌شده و برای ۶۳ میلیون ایرانی پرونده تشکیل‌شده است، بازه زمانی «طرح شهید سلیمانی» چهار ماهه است و با اینکه در ماه اول اجرای طرح هستیم نتایج آن واقعا شگرف است. آزادی ۲ زندانی به عشق شهید سلیمانی حجت‌الاسلام سیدعدنان صادقی اظهار کرد: کتاب «زندگی به سبک شهدا» به همت کارکنان فرهنگی زندان خلخال تالیف و در آن به زندگی ۵۰ شهید بزرگوار دفاع مقدس پرداخت‌شده است. وی همچنین از آزادی ۲ زندانی در آستانه سالگرد شهید حاج قاسم سلیمانی خبر داد و افزود: دو خانواده خلخالی از حق خود گذشت کرده و زمینه آزادی ۲ محکوم مالی که از دو سال گذشته در زندان خلخال بودند را فراهم کردند. معاون فرهنگی زندان خلخال بیان داشت: این ۲ خانواده هدف خود از این ایثار و گذشت را عشق به سردار دل‌ها، شهید سلیمانی اعلام کرده‌اند. یکی از اعضای خانواده‌ایی که از حق خود در آزادی یکی از زندانیان گذشته بود، نیز گفت: وقتی سرداری به خاطر ملت و خاک ایران، از همه چیز خود و زندگی و حیات خود گذشته است، مال دنیا چه ارزشی دارد و من به یاد این سردار از حق قانونی خود گذشتم تا این فرد به آغوش خانواده‌اش برگردد. شناسایی حدود ۷۰۰ بیمار کرونایی فریدن در طرح شهید سلیمانی سید فضل‌الله بهرامی بیان کرد: طرح حافظان سلامت از ابتدای آبان ماه با ۳۱ قرارگاه در قالب ۱۳۰ تیم محله محور و ۱۲ تیم در سطح اصناف در فریدن آغاز شد. فرمانده ناحیه مقاومت بسیج فریدن ادامه داد: این طرح پانزده هزار و ۴۹۰ خانوار را در شهرستان تحت پوشش خود قرار داد که از این بین حافظان سلامت، تقریبا ۶۷۳ نفر مشکوک به بیماری کرونا را شناسایی کردند که به حوزه درمان معرفی شد. وی در ادامه گفت: حافظان سلامت با تنویر افکار عمومی و روشنگری چهره به چهره در این دوره نیز توانستند ۲۴۸ مراسم عروسی یا عزا را لغو کنند که هزینه‌های این مراسمات به سوی کارهای خیرخواهانه هدایت شد. بهرامی یکی دیگر از فواید طرح شهید سلیمانی را شناسایی خانواده‌های آسیب‌پذیر دانست و عنوان کرد: تاکنون تعداد هزار و ۲۵۰ بسته بهداشتی و ۸۰۰ بسته معیشتی بین خانواده‌های بی‌بضاعت که در طرح حافظان سلامت شناسایی‌شده است، توزیع شد. فرمانده ناحیه مقاومت بسیج فریدن ادامه داد: از برنامه‌هایی می‌توان تلاش برای آزاد‌سازی تعدادی زندانی، توزیع ۱۱۰ بسته معیشتی میان خانواده زندانیان، توزیع ۴۰۰ بسته معیشتی میان خانواده‌های بی‌بضاعت توسط حافظان سلامت، توزیع کتب مکتب حاج قاسم سلیمانی، تشکیل روضه‌های خانگی با جمعیت محدود، برگزاری نشست‌های سیاسی با حضور مسئول سیاسی استان اصفهان و برنامه‌های دیگر را نام برد. غربالگری ۹۰ درصد جمعیت استان اردبیل اکبر بهنام‌جو اظهار کرد: طی ۴۰ روز گذشته، ۹۰ ٫ ۷ درصد جمعیت استان اردبیل در طرح شهید سلیمانی غربالگری شدند که ۳۲۹ هزار و ۲۴۵ خانوار شامل یک‌میلیون و ۱۴۶ هزار و ۵۳۶ نفر را در برمی‌گیرد. وی افزود: تعداد ۱۳ هزار و ۲۵۸ مورد تست کرونا در استان انجام‌شده و ۲ هزار و ۸۰۵ مورد مثبت قطعی و هفت هزار و ۳۵۵ مورد مشکوک به کرونا تشخیص داده شده‌اند. استاندار اردبیل بیان داشت: همچنین در طرح شهید سلیمانی، هفت هزار و ۸۳۵ مورد بسته معیشتی و تعداد ۲۰۸ هزار و ۱۷۳ بسته بهداشتی در قالب کمک مؤمنانه توزیع‌شده است. وی تصریح کرد: رعایت فاصله‌گذاری اجتماعی و استفاده از ماسک باید به یک مطالبه عمومی در بین مردم و اصناف مختلف تبدیل شود و همه تلاش کنند که با رعایت دستورالعمل‌های بهداشتی، فرهنگ‌سازی و اطلاع‌رسانی مناسب، پیک چهارم شیوع کرونا در استان اتفاق نیفتد. بهنام‌جو گفت: از اهالی استان تقاضا داریم با تیم‌های مراجعه‌کننده به درب منازل نهایت همکاری را داشته باشند و در صورت شناسایی افراد مبتلا به کرونا در خانواده‌ها، حمایت‎ها و مراقبت‌های لازم معیشتی و درمانی خانواده توسط ستاد کرونا انجام خواهد شد. مشارکت بیش از ۱۶۰ هزار بسیجی در طرح شهید سلیمانی شاهین محمدصادقی اظهار کرد: طرح شهید سلیمانی براساس یک طرح مشترک میان سازمان بسیج مستضعفین و وزارت بهداشت در حال اجرا بوده که ثمرات قابل‌توجهی تاکنون داشته است. وی با تأکید بر اینکه در اثر انجام این طرح و اقدامات مختلف وزارت بهداشت یک هم‌صدایی و همدلی در کشور به وجود آمده است، بیان کرد: در روزهای ابتدای این طرح روزانه قریب به ۵۰۰ نفر از هم‌وطنانمان را از دست می‌دادیم و بیش از ۱۴ هزار و ۵۰۰ نفر نیز بیمار جدید به ثبت می‌رسید، اما امروز به برکت اقدامات مختلف در سطح کشور کاهش‌یافته است. رئیس بسیج جامعه پزشکی کشور تصریح کرد: امروز استانداری‌ها، فرمانداری‌ها، سپاه، بسیج، ائمه جمعه و هلال‌احمر هماهنگ و همدل به دنبال نجات جان مردم و پیشگیری از گسترش بیماری هستند. محمدصادقی با یادآوری این موضوع که این طرح براساس حمله به زنجیره انتقال ویروس کرونا، پیشگیری از آلودگی و بیماری مردم نه درمان برنامه‌ریزی‌شده است، گفت: در حال حاضر بیش از ۱۶۰ هزار نیروی بسیجی در سراسر کشور با هماهنگی وزارت بهداشت و درمان در طرح شهید سلیمانی مشغول به خدمت‌رسانی هستند. وی بیان کرد: براساس محاسبات انجام‌شده بیش از ۲۰۰ میلیارد تومان در قالب این طرح توسط خیرین و مردم، پایگاه‌های بسیج و هلال‌احمر جمع‌آوری و در اختیار افراد نیازمند به‌ویژه کسانی که به علت بیماری مجبور به ماندن در خانه شدند قرار گرفته است. رئیس بسیج جامعه پزشکی کشور یکی از مهم‌ترین دلایل رعایت شدن محدودیت‌ها در دوران تعطیلی بازار، تأمین خوراک و معاش افراد نیازمند توسط نیروهای بسیج دانست و خاطرنشان کرد: یکی از اتفاقات مهم در حال حاضر کاهش بیمار در بخش‌های آی. سی. یو بوده و حتی امروز بخش‌های مختلفی که به علت کثرت بیمار در اختیار بیماران کرونایی قرارگرفته بود به حالت قبل بازگشته است. محمدصادقی خراسان رضوی را پیشتاز در اجرای طرح شهید سلیمانی برشمرد و افزود: این استان دو هفته زودتر از تمام کشور یعنی از ۱۵ آبان ماه این طرح را با رمز یا علی بن موسی‌الرضا (ع) آغاز کرد و امروز عملکرد مطلوبی در اجرای این طرح داشته است. وی یادآور شد: در روزهای ابتدایی اجرای طرح شهید سلیمانی تعداد مرگ‌ومیرها در خراسان رضوی ۴۰ تا ۵۰ نفر یا بیشتر از این میزان بوده است که امروز این رقم به حدود ۷ تا ۸ نفر در روز رسیده و این یعنی طرح شهید سلیمانی موفق آمیز بوده است. گزارش از مصطفی رضایی انتهای پیام / ر
به گزارش خبرگزاری فارس از ایلام، قاسم سلیمانی‌دشتکی استاندار ایلام گفت: از اول آذر تا ۱۰ دی‌ماه جاری، استان ایلام با هفت روز بدون فوتی در رتبه نخست کشور قرار گرفته و استان‌های بوشهر، هرمزگان و قم به ترتیب با شش، سه و سه روز بدون فوتی در رتبه دوم و سوم قرار گرفته‌اند. وی با بیان اینکه هر روز بدون فوتی کرونا در استان خبری خوشحال‌کننده برای ستاد کرونا است، افزود: بر اساس این گزارش در این بازه زمانی در ۱۵ استان کشور روز بدون فوتی کرونا ثبت‌شده است. ۱۷۰ ورزشکار سازمان‌یافته کبدی در ایلام فعالیت می‌کنند زهرا یوسفی نایب‌رییس هیات کبدی ایلام گفت: ۱۷۰ ورزشکار سازمان‌یافته کبدی در ۲ بخش زنان و مردان در استان فعالیت دارند. وی افزود: از این تعداد ۱۰۰ نفر را زنان و ۷۰ نفر را مردان تشکیل می‌دهند اما امسال با توجه به شیوع کرونا و پربرخورد بودن این ورزش، فعالیتی صورت نگرفته است. قرار گرفتن نرخ تورم سالانه استان ایلام در رده هفتم کشور رحمت‌الله قیصوری رییس سازمان مدیریت و برنامه‌ریزی ایلام گفت: نرخ تورم سالانه این استان بهبود یافت و در آذرماه سال جاری در رده هفتم کشور قرار گرفت. وی افزود: نرخ تورم سالانه استان در آبان ماه سال جاری ۲۹ / ۸ درصد و میانگین نرخ کشوری ۲۹ درصد بود و در رتبه سوم کشور قرار داشت؛ نرخ تورم سالانه در آذرماه سال جاری در ایلام ۳۱ / ۴ درصد و در کشور ۳۰ / ۵ درصد است. سپری کردن ۸ روز بدون فوتی در ایلام محمد کریمیان رییس دانشگاه علوم پزشکی ایلام گفت: این استان از ابتدای آذرماه تا امروز پنجشنبه یازدهم دی‌ماه، هشت روز را بدون فوتی ناشی از کرونا سپری کرده است. وی افزود: طی ۲۴ ساعت گذشته هیچ مورد فوتی ناشی از کرونا در ایلام ثبت‌نشده و پس از طی هشت روز تعداد فوتی‌ها همان ۶۵۰ نفر است. انتهای پیام / ۹۷۰۸۷۷
به گزارش خبرنگار کتاب و ادبیات خبرگزارش فارس، «مرد عمل» عنوان خاطره‌ای است از حسن پلارک درباره شهید حاج قاسم سلیمانی که در کتاب «متولد مارس» منتشر شده. این خاطره به سیل استان خوزستان و نقش حاج قاسم می‌پردازد. در این روایت از قول پلارک می‌خوانید: بعد از وقوع سیل در استان خوزستان، من با حاج قاسم تماس گرفتم و بعد از سلام گفتم: «حاجی، کجایی؟» گفت: «چطور مگه؟» گفتم: «همه چکمه پوشیدن رفتن خوزستان گفت: «خب الان می‌گی چی؟ منم برم چکمه بپوشم، یکی بیاد فیلم بگیره و بره؟» گفتم: «نه، حضور شما خیلی تأثیرگذاره.» گفت: من از این واقعه ناراحتم، ولی نه لودر و بولدوزر دارم، نه پول. گفتم: «نیازی به این چیزها نیست. شما دارایی خیلی ارزشمندی داری.» با تعجب پرسید: «کدوم دارایی؟» گفتم: شما هزار و هشتصد موکب توی کشور داری. یه بیانیه بده که موکب‌های اربعین برای کمک به سیل زده‌ها بیان، این‌ها همه با سر می‌رن. اگه دستور بدی، من تمام این‌ها رو سازماندهی می‌کنم. از پیشنهاد من استقبال کرد و خوشش آمد. حاجی بیانیه داد و در اخبار ساعت دو عصر این بیانیه پخش شد. جمعه بود که من رفتم اهواز و مستقر شدم. ساعت ۱۰ صبح شنبه حاجی زنگ زد و گفت: «من دارم میام موکب‌ها را ببینم.» گفتم: «حاجی جان! من تازه دیروز به این‌ها گفتم، اجازه بده یک روز بشه!» گفت: «من کاری به این حرف‌ها ندارم. دارم میام، می‌خوام ببینم دارید چی کار می‌کنید. موکب‌ها کجا هستند؟» گفتم: «اگه امکان داره فردا بیاین» قبول کرد. فردا صبح، قبل از روشنایی هوا خودش را رساند اهواز، استانداری هم نرفت. همان جا در فرودگاه منتظر ماند تا هوا روشن شود و بعد با هلیکوپتر به سه روستایی که از قبل مشخص‌شده بود، رفت. ستاد بحران هنوز به این روستاها نرسیده بود. روستاها کاملا در محاصره آب بودند. ستاد بحران از مردم خواسته بودند آن جا را تخلیه کنند، اما اهالی قبول نکرده و مانده بودند. به محض این‌که هلی کوپتر حاج قاسم نشست و حاجی پیاده شد، مردم هجوم آوردند و حسابی هم توپ شان پر بود. هر کس حرفی می‌زد و همهمه زیادی ایجاد شده بود، حاجی گفت: یکی تون صحبت کنه، ببینم چی می‌گید. یک نفر شروع کرد: «ما یک هفته‌ست نه آب داریم، نه نان. از همین آب سیل می‌خوریم.» حاجی بلافاصله رو کرد به من و گفت: «من اینجا روی پد می‌شینم، شما با هلیکوپتر می‌ری آب و غذا و مایحتاج مردم رو می‌آری». گفتم: «چشم، می‌رم.» گفت: «حسن! من چشم مشم حالیم نمی‌شه! نشسته‌ام این جا تا تو بری و برگردی.» گفتم: «باشه حاجی جان! یک ساعت دیگه غذا و آب این جاست. شما برو به چند نقطه دیگه سر بزن. خیالت راحت.» حاجی شماره حسین پورجعفری را به مسئول شورای روستا داد و گفت: «یک ساعت و نیم دیگه به من زنگ بزن.» من رفتم پی مأموریت محوله و ایشان هم رفت. یک ساعت بعد خود حاجی به من زنگ زد و گفت: «حسن، دستت درد نکنه.» مردم آن چند روستا در مصاحبه‌هایی که کردند گفتند تنها کسی که حرف زد و به حرفش عمل کرد، حاج قاسم سلیمانی بود. بعد از آن، حاجی به سوسنگرد و روستاهای اطرافش سر زد. تا ساعت ۱۰ شب هم موکب‌ها را سرکشی کرد و با مسئولان‌شان صحبت کرد. ایشان حتی از دیگ‌های غذا هم بازدید انجام داد. یادم هست داشتیم پیاده، روی چند تا دژ که از زمان جنگ باقی‌مانده بود، راه می‌رفتیم. نقشه منطقه دست حاجی بود. برگشت گفت: «اگر این دژها رو بشکافیم، آب آزاد می‌شه و می‌ره سمت هور.» همان جا دستور داد با بیل مکانیکی چند جای دژ را شکافتند. آب وارد شکاف‌ها شد و فروکش کرد و با این حرکت چند روستا از خطر تخریب نجات پیدا کردند. حاجی قبل از این‌که به خوزستان بیاید، عراق بود. به من گفت: «با ابومهدی صحبت کردم، گفته می‌خوام بیام برای کمک. این کمک و حضور ابومهدی اثرات خیلی خوبی داره». روز بعد، ابومهدی با صدها دستگاه ماشین‌آلات آمد؛ چیزی که تعجب تمام مسئولان را برانگیخته بود. به دستور حاج قاسم پادگان لشکر ثارالله را در اختیارشان گذاشتیم و ماشین‌ها در آن جا مستقر شدند. ویژه‌نامه مرد میدان را همزمان با ایام سالگرد شهادت سردار حاج قاسم سلیمانی در خبرگزاری فارس بخوانید. انتهای پیام /
به گزارش خبرگزاری فارس از خرمشهر، شب گذشته به مناسب سالگرد شهادت حاج قاسم سلیمانی، ابومهدی المهندس و شهدای همراه، شب‌شعر «مرد میدان» در موزه دفاع مقدس خرمشهر با حضور مسؤولان کشوری، استانی و محلی برگزار شد. در این مراسم شاعران بین‌المللی از کشورهای سوریه، لبنان، افغانستان و یمن در رثای سردار دلها و شهدای مقاومت شعر سرودند. حجت‌الاسلام محمد جواد عادلپور امام جمعه خرمشهر در این مراسم، اظهار کرد: همه ما موظف هستیم که مکتب جبهه مقاومت و شهدا به ویژه حاج قاسم را به نسل آینده منتقل کنیم. وی افزود: هنر برترین ابزار برای انتقال مفاهیم و مکتب حاج قاسم سلیمانی است و در میان هنر، شعر زبان گویایی دارد، از دیرباز شعر به عنوان رسانه بسیار قوی و کارآمد تاثیر بسیاری زیادی در انتقال مفاهیم به نسل‌ها داشته است. قدرت‌الله طمیمیان معاون فرهنگی، اجتماعی و گردشگری سازمان منطقه آزاد اروند در این آئین، اظهار کرد: هدف از برگزاری این شب‌شعر گسترش و تعمیق فرهنگ ایثار، مقاومت و شهادت، معرفی شهید سلیمانی به عنوان اسوه ایثار، اخلاص و عمل برای نسل نوجوان و جوانان و ادای دین در مقابل آن شهید والامقام بوده است. وی ادامه داد: شهید سلیمانی صاحب مکتب بود، اقتدار، شجاعت و شهامت در مقابل دشمنان از محورهای این مکتب به شمار می‌رود. همه ما باید این مکتب را ترویج و الگوی خود قرار دهیم تا بتوانیم مقاوم باشیم. انتهای پیام /
به گزارش گروه بین‌الملل خبرگزاری فارس، دولت آمریکا به ریاست «دونالد ترامپ» به برنامه بودجه سازمان ملل برای سال ۲۰۲۱ رأی مخالف داد. نماینده آمریکا در سازمان ملل مدعی شد که طرح بودجه سازمان ملل ضد اسرائیلی است و اقدامات کافی برای نظارت بر تسلیحات ایران انجام نمی‌دهد. کلی کرافت گفت: «امروز این سازمان قصد دارد بودجه‌ای را تصویب کند که منعکس‌کننده نوعی سازش برای تداوم میراث شرم‌آور نفرت، یهوستیزی و سوگیری علیه اسرائیل است.» کلی کرافت دلایل متعددی برای رأی مخالف آمریکا ارائه کرد. یکی از دلایل او این بود که در این طرح بودجه برای برگزا ی مراسمی در یادبود کنفرانس دوربان در سال ۲۰۰۱ بودجه تخصیص داده‌شده است. کنفرانس دوربان در سال ۲۰۰۱ به انتقاد از رژیم صهیونیستی پرداخت. کرافت گفت: «بعد از گذشت ۲۰ سال، اعلامیه دوربان چیزی برای جشن گرفتن یا تأیید کردن ندارد.» نماینده آمریکا در سازمان ملل در بخش دیگری از اظهاراتش از عدم همراهی این سازمان برای اجرای تحریم‌های سازمان ملل علیه ایران هم گلایه کرد. دولت آمریکا چند ماه پیش مدعی شد روند بازگشت تحریم‌های سازمان ملل علیه ایران را کلید زده است. این تصمیم با مخالفت اعضای سازمان ملل روبه‌رو شد اما واشنگتن اصرار داشت که تحریم‌ها را احیا کرده است. آمریکا خواستار اضافه شدن بندی به بودجه سازمان ملل برای تشکیل کمیته نظارت بر تحریم‌ها علیه ایران بود که این موضوع محقق نشد. کرافت گفت: «همان‌طور که در ماه سپتامبر گفتم دولت ترامپ احیای تحریم‌ها علیه ایران را اعلام کرد. آمریکا برای اعتباربخشیدن به قطب‌نمای اخلاقی خود به گروهی که برایش سوت و کف بزنند نیاز ندارد.» نماینده سازمان ملل گفت: «اینکه چه تعداد کشور همراه ما رأی می‌دهند به ما آرامش نمی‌دهد، به خصوص آنکه اکثر کشورها خودشان را در وضع نابسامانی قرار داده‌اند که تروریسم، هرج و مرج و درگیری را مجاز می‌کنند. ما نمی‌خواهیم عضو آن باشگاه باشیم.» انتهای پیام /
به گزارش خبرنگار سینمایی خبرگزاری فارس، حامدبامروت‌نژاد تهیه‌کننده فیلم سینمایی «منطقه پرواز ممنوع» در نشست مجازی یازدهمین جشنواره مردمی فیلم عمار که با عنوان «رو به راه» و با حضور اکران‌کنندگان مردمی جشنواره برگزار شد، در خصوص تجربه اکران و فروش این فیلم سینمایی گفت: اوایل، پیش‌بینی همه افراد اهل فن درباره میزان فروش این فیلم از ۵۰۰ میلیون تا نهایتا یک میلیارد تومان بود. استدلالشان هم این بود که از آنجا که نوجوان‌ها و طیف حزب‌اللهی مخاطب فعلی سینمای ایران نیستند و فیلم برای این دو طیف ساخته‌شده، بر همین مبنا شکست در فروش تضمین‌شده است. وی افزود: ولی فیلم ما بر خلاف پیش‌بینی‌ها، ۷ میلیارد و ۲۰۰ میلیون تومان فروش داشت. من از روز اول اکران می‌گفتم ما باید ۱۰ میلیارد فروش داشته باشیم؛ هر کس می‌شنید می‌خندید ولی من به آن باور داشتم و معتقد بودم به پشتوانه اکران‌های مردمی می‌توانیم به میزان از فروش برسیم. تهیه‌کننده «منطقه پرواز ممنوع» ادامه داد: ما در روند تبلیغات فیلم از یک گروه حزب‌اللهی که به طور تخصصی در تبلیغات فیلم سینمایی فعالیت دارن، برای مشاوره دعوت کردیم اما بعد از چند جلسه به افتراق رسیدیم و از هم جدا شدیم، چون آن‌ها حرفشان این بود که شما باید نمادهای مذهبی را از تیزر و پوستر فیلم حذف کنید؛ از خانم چادری گرفته تا چفیه و ریش و لباس نظامی و هر چه که رنگ و بوی حزب‌الله و سوریه و مدافعان حرم داشته باشد. وی افزود: استدلال آن گروه تبلیغاتی این بود که سینمای ایران کلا ۴ میلیون مخاطب بالفعل دارد که در سال یک تا نهایتا ۱۲ بار سینما می‌روند و اگر این ۴ میلیون نفر برای تماشای فیلمی به سینما بروند، آن فیلم ۳۰ میلیارد تومان خواهد فروخت. اگر نه مخاطب اکثر سینمای ایران نهایتا ۲ تا ۳ میلیون نفذ هستند. یعنیدر سبد فرهنگی ۸۰ میلیون جمعیت ایران، سینما نیست! البته حرف و استدلال این دوستان درست بود و طبق قواعد بازی آن زمین صحبت می‌کرد ولی ما به این قائل بودیم که باید زمین بازی را عوض کنیم، چون اگر قرار باشد من در تیزر و پوستر خودم را مخفی کنم، کم‌کم در خود اثر هم مجبور می‌شوم هویتم را سانسور کنم. بامروت‌نژاد در بخش دیگری از این نشست درباره ضرروت اجرای عدالت رسانه‌ای بیان داشت: ما در جبهه فرهنگی به اندازه‌ای که حضور داریم ظهور نداریم؛ هستیم اما بودن‌مان آن طور که باید به چشم نمی‌آید. ما در جریان فتنه ۸۸، با یک سری از افراد مواجه بودیم که تحت تاثیر رسانه‌هایی که با آن سر و کار داشتند واقعا فکر می‌کردند بی‌شمارند، چون در همه رسانه‌ها خودشان و اطرافیان و مثل خودشان را دیده بودند. همین آدم‌ها به سینما هم که می‌رسند فکر می‌کنند فقط یک کیارستمی است و ناصر تقوایی. وی ادامه داد: با یکی از بزرگان سینمای هالیوود صحبت می‌کردیم، می‌گفت «من از سینمای ایران کیارستمی را می‌شناسم» و اصلا باورش نمی‌شد که در سینمای ایران کسی مثل ابراهیم حاتمی‌کیا با این سطح از تکنیک وجود داشته باشد. وقتی شما طیف مشخصی را همیشه در رسانه نمایش می‌دهید، الباقی مردم فکر می‌کنند یا این‌ها طیف برتر و الگو هستند و خود را شبیه آن‌ها می‌کنند یا اینکه چون گرایشی به همانندسازی با آن‌ها ندارند، رسانه شما را کنار می‌گذارند کما اینکه خیلی از خانواده‌ها هستند که تلویزیون نمی‌بینند و آن را برای خانواده و فرزندان خود مضر می‌دانند. این تهیه‌کننده سینما درباره نقش اکران‌های مردمی در روند اصلاح روند تولید فیلم‌های ارزشی اظهار داشت: ممکن است بعضی‌ها تصور کنند یک فیلم با اکرانش مصرف و تمام می‌شود اما واقعیت این است که بعد از اکران، بازخوردهای آن به فرایند تولید برمی‌گردد و طبق ذائقه‌سنجی صورت‌گرفته، اثر بعدی تولید می‌شود. بامروت‌نژاد اضافه کرد: وقتی فیلمی خوب می‌فروشد، عواملش به این نتیجه می‌رسند که تا اینجا راه را درست آمده‌اند و برای تولید کاری بهتر در راستای ذائقه مخاطب آماده می‌شوند. به همین دلیل، باید اکران‌های مردمی را جدی گرفت و نسبت به تقویت آن اقدام کرد. انتهای پیام /
به گزارش خبرگزاری فارس، واحد تاریخ شفاهی دفتر مطالعات جبهه فرهنگی انقلاب اسلامی، از زمان ترور و شهادت حاج قاسم سلیمانی، اقدام به گردآوری خاطرات و روایت‌های مردمی درباره حاج قاسم در دو کشور ایران و عراق کرده بود. با پایان یافتن تدوین این خاطرت، طی روزهای آتی و همزمان با اولین سالگرد شهادت سردار مقاومت، چهار کتاب «بر شانه‌های کارون»، «سردار سربدارها»، «یزله بر دجله» و «حافظ دل‌ها» در این‌باره، توسط انتشارات «راه یار» منتشر و روانه بازار نشر می‌شوند. به همین بهانه، به بررسی و ضرورت پرداختن به روایت‌های غیررسمی و مردمی در تاریخ‌نگاری انقلاب پرداختیم که می‌خوانید. حاشیه‌ها؛ منجی متن نقل است روزی که در بازار برده‌فروش‌ها یوسف را می‌فروختند، پیرزنی با دوک نخی در صف خریداران ایشان ایستاده بود؛ اما دوک نخ او کجا و خریدن یوسف کجا …. این نقل و حکایت معلوم نیست واقعی است یا نه؛ اما یکی از معدود روایت‌های مردمی و «حاشیه» ای از قصه‌های حضرت یوسف است که زیبایی و تأثیر جمال یوسف بر مردم شهر را به‌خوبی به تصویر می‌کشد. از دفاع مقدس ماجرای تخم‌مرغ اهدایی از روستایی دورافتاده یا کمک دختربچه‌ای مستضعف را که توان خرید کمپوت نداشت و قوطی کمپوتی را برای رزمنده‌ها فرستاد تا به‌جای لیوان استفاده کنند، شنیده‌ایم. این خاطره‌ها و صدها خاطره و روایت دیگر، حاشیه‌ای بر متن جنگ‌اند؛ منجیانی که تصویر ذهنی ما را از مردم و جامعه و جنگ کامل کرده و تمایز هویتی جامعۀ ما را با دیگر ملت‌ها آشکار می‌کند. در پیاده‌روی اربعین، اباعبدلله، متن بلامنازع است و به عدد زوار و خدام و موکب‌ها، حاشیه‌هایی هستند متکثر و هر روایت حاشیه‌ای، جان مستمع و خواننده را جلایی می‌دهد منحصربه‌فرد. قصۀ آن‌که هیچ نداشت برای پذیرایی زوار را شنیده‌اید؛ همو که آخرالامر سایه‌اش شد خدمتی به زائر خسته. با شنیدن این دست روایت‌هاست که عشق و ارادت در مکتب شیعه را می‌توان از دیگر دوست‌داشتن‌ها تمایز بخشید. از این اتفاقات در تاریخ اسلام بسیار افتاده و خواهد افتاد؛ اما تعداد معدودی در حافظه‌ها مانده و به تاریخ و هویت ما رنگ و طعمی ویژه بخشیده است و صد حیف که بیشتر رخدادهایی از این دست، مستند و مکتوب نشده‌اند و از دست رفته‌اند. این روایت‌ها حاشیه‌های متن‌اند؛ حاشیه‌هایی نه مهم‌تر از متن که منجی متن. این حاشیه‌ها هریک تکه‌ای از بافت هویت ما را شکل می‌دهند و بدون این‌ها هویت ما الکن و علیل است. تیپ، حاشیه، شخصیت اینکه چهل سال پس از انقلاب اسلامی، نسل حاضر، انقلاب و امام‌خمینی (ره) را نه پدیده‌ای جهانی و تاریخی که پدیده‌ای سیاسی و مقطعی می‌داند، به‌علت روایت‌نشدن حاشیه‌هاست. جالب اینکه در همین افغانستان، پیش از انقلاب، به‌جرم داشتن عکس امام، خانه و کاشانه صاحب عکس را آتش زده‌اند یا برخی دوستداران امام‌خمینی (ره) در غم فراقش جان داده‌اند و هزاران ماجرای دیگر که در بزرگ‌ترین تشییع‌جنازه تاریخ رخ داد و از آن ماجراها هرگز چیزی در تاریخ ثبت نشد تا روزی به تصویر درآید …. ماجرای ارادت قلبی مردم به امام در روزهای پس از ارتحال ایشان قطعا تصویر دیگری از امام و انقلاب را به نمایش می‌گذارد و واقعیت جامعه و امت را از دام سیاسی‌شدن یا نخبگانی‌بودن نجات می‌دهد. تیپ‌شدن، نتیجه محتوم بی‏توجهی به حاشیه‌هاست. جزئیات که گفته نشود، برجستگی‌ها و تمایزها از بین می‌روند. شخصیت‌ها تیپ می‏شوند و در نهایت، تاریخ انقلاب و جنگ و مقاومت «مردمی» ایران در این چهل‌ساله را از پشتوانه مردمی تهی می‌کند. با حذف مردم از فرهنگ و هویت و تاریخ، جامعه انقلابی به طبقه سیاسی منحصر می‌شود و رنگین‌کمان هویتی انقلاب به نقوش سیاه‌و‌سفید تبدیل می‌شوند. روایت مردم و حرکت‌های مردمی، یگانه راه نجات این رنگین‌کمان است. شاید از این روست که امام‌خمینی (ره) در تاریخ‌نگاری انقلاب تأکید می‌کردند: «باید‏‎ ‎‏پایه‌های تاریخ انقلاب اسلامی ما چون خود انقلاب بر دوش پابرهنگان مغضوب قدرت‌ها‎ ‎‏و ابرقدرت‌ها باشد.» کهکشان راه سلیمانی رنگین‌کمان هویت انقلاب اسلامی در آخرین سال‌های دهه نود، کهکشانی پررنگ‌ونور کم داشت و آن تشییع باشکوه و پرجمعیت پیکر سردار سلیمانی در چند شهر ایران و عراق بود. درباره شخص حاج‌قاسم و ابومهدی و یاران شهیدشان گفته‌اند و از این پس هم بسیار خواهند گفت؛ اما حاشیه‌هایی در متن شهادت سردار و یارانش وجود دارد که مانند حاشیه‌های تاریخ اسلام، دفاع مقدس، پیاده‌روی اربعین و … خواندنی و پرثمر و هویت‌بخش‌اند؛ روایت‌هایی که هریک، ذره‌نوری در کهکشان راه سلیمانی‌اند و قطعا می‌توانند در بسترهای هنر و اندیشه و رسانه، محصولات و آثار تازه‌ای خلق کنند. هنر، اندیشه، رسانه و مسئله جنگ روایت‌ها هدف از بیان روایت درست متن و حاشیه و تلاش برای ازبین‌نرفتن شخصیت‌ها، پاسداری از هویت و نهضت انقلاب در «جنگ روایت‌ها» است که نه‌تنها رسانه، بلکه اندیشه و هنر نیز میدان آن است. هنر روایت هنری و دراماتیک از انقلاب اسلامی به روایتی دقیق از قهرمان‌های نهضت انقلاب نیاز دارد. روایت قهرمان‌های نهضت نه‌تنها بدون روایت ملت قهرمان شدنی نیست؛ بلکه ظلم به قهرمان و ملت است. قاسم سلیمانی قطعا ویژگی‌های قهرمان مدرن را دارد: شجاعت، دلیری، خستگی‌ناپذیری، ایمان به هدف و …؛ اما آنچه قهرمان مدرن ندارد و حاج‌قاسم مستغنی از آن است، ارتباط عمیق و دوسویه با مردم و جامعه است. چه اینکه فرهنگ مدرن بر فرد بناست و فرهنگ انقلابی تکیه به جامعه دارد. روایت فردی حاج‌قاسم بدون توجه به درهم‌تنیدگی اجتماعی‌اش، ظلم به او و آرمان اوست. ماجرا جایی جالب می‌شود که روشن‌فکران غرب‌زده این را دریافته‌اند و در تحریف شخصیت انقلاب تا جایی که ممکن است، منکر ارتباطات مردمی و اجتماعی‌اش می‌شوند. این‌ها که ابتدا در برابر روایت انقلاب و قهرمانی‌هایش سکوت کرده بودند، حالا از روایت این پدیده‌ها منصرف نیستند؛ بلکه روایتی فردی و محصور در خود به دست می‌دهند. اندیشه ماجرای تشییع باشکوه و بی‌نظیر حاج‌قاسم زمانی اهمیت دوچندان می‌یابد که این پدیده ره‌یافتی برای تحلیل‌های جامعه‌شناختی و مردم‌شناختی در دهه چهارم انقلاب باشد. با این وصف، تأثیر بر علوم انسانی در ایران و شکستن تحلیل‌های پوسیده غرب‌زده از جامعه ایرانی یکی از مهم‌ترین دستاوردهای روایت عزاداری حاج‌قاسم است. این موضوع زمانی مهم‌تر می‌شود که بدانیم جریان اندیشه‌ای در ایران در برابر پدیده‌های بسیار کوچک‌تر و بی‌رمق‌تر، واکنش‌های متعدد نظری می‌دهند؛ اما درباره پدیده شگفت‌انگیز تشییع حاج‌قاسم سکوت می‌کنند. رسانه جمع‌آوری و انتشار خاطره‌ها و لحظه‌های خبر شهادت، عزاداری، راهپیمایی، تشییع و … از کارهای رسانه‌ای است که هم به آثار هنری و اندیشه‌ای مدد می‌رساند و هم خود سندی معتبر است برای نسل‌های بعد. البته این نوع خاطره‌نگاری غالبا در میان مجموعه‌های تاریخ‌نگاری مهجور و پیش‌پاافتاده است و به همین دلیل، اهمیت جمع‌آوری روایت‌های مردمی دوچندان می‌شود. شاید بتوان گفت در نهان تشییع‌های عاشقانه شهدا و امام شهدا معنی دیگری نهفته است؛ اگر تشییع حاج‌قاسم پرشکوه است و حضور مردم شگفتی‌ساز، برای جبران تشییع و بدرقه‌های غریبانه بدن‌های مبارک ائمه و شیعیان در طول تاریخ اسلام است. ما اگر گرد سلیمانی سینه می‌زنیم، برای ارادتش به سیدالشهدا (ع) و اهل‌بیت (ع) است؛ همان‌هایی که غریبانه و مظلومانه بدرقه شدند. شاید اگر قصه‌های این تشییع عظیم، مثل داستان پیرزن و دوک نخ و سودای یوسف، روایت شود، جلال و جمال شخصیت شهدا را زیباتر و درست‌تر نمایش دهد. بنابرین گزارش، علاقمندان برای اطلاع و تهیه این کتاب‌ها می‌توانند به صفحات مجازی ناشر @raheyarpub مراجعه کنند و یا با شماره‌های ۰۲۵۳۷۷۴۶۴۹۰ و ۰۲۱۴۲۷۹۵۴۵۴ تماس بگیرند. ویژه‌نامه مرد میدان را همزمان با ایام سالگرد شهادت سردار حاج قاسم سلیمانی در خبرگزاری فارس بخوانید. نتهای پیام /
به گزارش گروه سیاست خارجی خبرگزاری فارس، بامداد روز جمعه سیزدهم دی‌ماه ۱۳۹۸ (سوم ژانویه ۲۰۲۰) ساعاتی پس از انتشار اخباری مبنی بر انفجار و اصابت موشک به دو خودرو در نزدیکی فرودگاه بغداد، الحشد الشعبی عراق از شهادت سردار سپهبد قاسم سلیمانی و «ابومهدی المهندس» معاون رئیس سازمان الحشد الشعبی عراق در حمله هوایی آمریکا خبر داد و ساعتی بعد سپاه پاسداران انقلاب اسلامی این خبر را تأیید کرد. در پی این خبر، وزارت دفاع آمریکا (پنتاگون) مسئولیت ترور شهید سلیمانی و شهید المهندس را بر عهده گرفت و در بیانیه‌ای اذعان کرد که این ترور به دستور رئیس‌جمهور آمریکا صورت گرفته است. «دونالد ترامپ» رئیس‌جمهور آمریکا هم پس از این اقدام تروریستی مدعی شد که سردار سلیمانی در حال برنامه‌ریزی برای حملات علیه دیپلمات‌ها و نظامیان آمریکایی بوده و خودش دستور ترور سردار سلیمانی را صادر کرده است. این اقدام تروریستی دو بار کاردار سوئیس (حافظ منافع آمریکا) در تهران را در روز جمعه ۱۳ دی‌ماه ۱۳۹۸ به وزارت امور خارجه جمهوری اسلامی ایران کشاند و ضمن اعتراض شدید ایران به وی اعلام شد که این اقدام آمریکا مصداق بارز تروریسم دولتی است و رژیم آمریکا مسئول کلیه عواقب آن خواهد بود. (جزییات بیشتر) رهبر معظم انقلاب همان روز و پس از شهادت سردار سلیمانی در پیام تسلیتی فرمودند: او نمونه‌ی برجسته‌ای از تربیت‌شدگان اسلام و مکتب امام خمینی بود، او همه‌ی عمر خود را به جهاد در راه خدا گذرانید. شهادت پاداش تلاش بی‌وقفه‌ی او در همه‌ی این سالیان بود، با رفتن او به حول و قوه‌ی الهی کار او و راه او متوقف و بسته نخواهد شد، ولی انتقام سختی در انتظار جنایتکارانی است که دست پلید خود را به خون او و دیگر شهدای حادثه دیشب آلودند. شورای عالی امنیت ملی (+) در جلسه فوق‌العاده روز جمعه خود با بررسی ابعاد مختلف ترور شهید سلیمانی، تصمیمات مقتضی را اتخاذ و اعلام کرد: رژیم ایالات‌متحده آمریکا مسئول عواقب کلیه تبعات این ماجراجویی جنایتکارانه خواهد بود. محمدجواد ظریف وزیر امور خارجه جمهوری اسلامی ایران نیز در گفت‌وگویی تلویزیونی درباره ترور شهید سلیمانی با بیان اینکه گرفتار جوسازی و شانتاژ آمریکایی‌ها نمی‌شویم، گفت: هر زمان و به هر شکلی که صلاح بدانیم، پاسخ مناسب آمریکا را خواهیم داد. (اینجا بخوانید) در پی این اقدام تروریستی آمریکا و در پاسخ به آن، جمهوری اسلامی ایران پایگاه نظامیان تروریست آمریکایی در عین‌الاسد واقع در استان الانبار عراق را هدف حملات موشکی قرار داد. حضرت آیت‌الله خامنه‌ای رهبر معظم انقلاب اسلامی همچنین صبح چهارشنبه ۲۶ آذر ماه سال جاری (۱۳۹۹) در دیدار اعضای ستاد بزرگداشت سالگرد سپهبد شهید سردار سلیمانی و خانواده آن شهید والامقام، شهید سلیمانی را قهرمان ملت ایران و قهرمان امت اسلامی خواندند و گفتند: تشییع میلیونی شهید سلیمانی و شهید ابومهدی المهندس در عراق و ایران، اولین سیلی سخت به آمریکایی‌ها بود، اما سیلی سخت‌تر «غلبه نرم‌افزاری بر هیمنه پوچ استکبار» و «اخراج آمریکا از منطقه» است، البته آمران و قاتلان سردار سلیمانی نیز باید انتقام پس دهند و این انتقام در هر زمانی که ممکن باشد، قطعی است. رهبر انقلاب اسلامی «شجاعت و مقاومت» «درایت، تیزهوشی، فداکاری و نوع‌دوستی» را از ویژگی‌های شهید سلیمانی برشمردند و خاطرنشان کردند: آن شهید والامقام همچنین اهل معنویت، اخلاص و آخرت بود و هیچ‌گاه اهل تظاهر نبود. ایشان تأکید کردند: البته این سیلی سخت غیر از انتقام است زیرا آمران و قاتلان سردار سلیمانی باید انتقام پس دهند و این انتقام در هر زمانی که ممکن باشد قطعی است، اگرچه به گفته آن عزیز، کفش پای سلیمانی بر سر قاتل او شرف دارد. (جزییات بیشتر) خبرگزاری فارس، در آستانه نخستین سالگرد شهادت مرد میدان سپهبد شهید و همرزمانش، در میزگردی که بدین منظور با حضور «سیدهادی سیدافقهی» تحلیلگر مسائل غرب آسیا و «محسن پاک آیین» دیپلمات کهنه‌کار و سفیر اسبق ایران در جمهوری آذربایجان برگزار شد، به ابعاد شخصیتی این شهید بزرگوار و اهداف آمریکا از این اقدام تروریستی و بازتاب‌های آن پرداخت که مشروح آن را در سطور زیر می‌خوانید. سیدافقهی در این گفت‌وگو سردار سلیمانی را نخ تسبیح دانه‌های تسبیح محور مقاومت و یک شخصیت چند بعدی توصیف کرد و گفت: آمریکایی‌ها هدف بزرگ‌تری از حذف یک شخص را در نظر داشتند. این تحلیلگر مسائل غرب آسیا بر این باور است که سردار سلیمانی یک تهور عقلانی داشت و مرگ را تحقیر کرده بود. پاک آیین نیز در این میزگرد سردار سلیمانی را یک آینده‌پژوه برشمرد و بیان کرد: مصداق مبارزه سردار سلیمانی و همرزمان ایشان با کفر، مصداق جهاد فی سبیل الله بود و ایشان خودش را سرباز ولی‌فقیه و سرباز امام زمان (عج) می‌دانست. فارس: چه شد که رژیم ترامپ به این نتیجه رسید و اقدام به ترور شهید سلیمانی کرد و در حقیقت اهدافی که دولت ایالات‌متحده از ترور شهید سلیمانی دنبال می‌کرد، چه بود؟ * سردار سلیمانی نخ تسبیح دانه‌های تسبیح محور مقاومت سیدافقهی: در تحلیل و برآورد مراکز راهبردی، امنیتی و نظامی و حتی سیاسی آمریکایی و همدستان شریک آنها چه اروپایی‌ها و چه کشورهای منطقه مخصوصا کشورهای حوزه جنوب خلیج‌فارس، به این جمع‌بندی رسیدند که چرا برنامه‌ها و پروژه‌هایی که در سطح غرب آسیا هزینه و خرج می‌کنیم با بن‌بست و مشکلات عدیده روبرو می‌شود و موانع آن چیست؟ موانع متعددی را برآورد کردند، منتها از نقطه مرکزی و پرگار این موانع تا داویر متحد المرکز آن به این نتیجه رسیدند که مانع اصلی، بحث نفوذ و اقتدار جمهوری اسلامی ایران است و این نفوذ و اقتدار روز به‌روز در قالب محور مقاومت، هم جغرافیا و هم توان بازدارندگی‌اش در حال گسترش است. متولی این نفوذ در جمهوری اسلامی ایران، سپاه است و محور و قلب این حضور و سازوکار نیروی قدس سپاه و فرمانده آن شخصیتی فرامرزی است. همانطور که مقام معظم رهبری در شهادت سردار سلیمانی فرمودند امروز نیروی قدس، نیروی بدون مرز است. پس لازم شد این شخصیت و نیروی فرامرزی را از میان بردارند، چون نقش نخ تسبیح برای دانه‌های تسبیح یا همان پازل‌های محور مقاومت شمرده می‌شود و باید از هم بگسلد. در برآوردشان این بود که اگر سردار سلیمانی را از میان ببرند، هم حضور فیزیکی و هم حضور اندیشه‌ای و تاکتیکی و امنیتی و نظامی آن مختل خواهد شد و هم اینکه ایران قدرت جایگزینی سریع را نخواهد داشت. متاسفانه با این تصور، این عملیات تروریستی را انجام دادند، به زعم اینکه اگر سردار سلیمانی از میان برداشته شود، حداقل تا مدتی توان بازدارندگی و توازن بازدارندگی آمریکا و ایران که در رأس محور مقاومت است، به نفع آمریکا میل پیدا خواهد کرد. نکته حائز اهمیت این است که آمریکایی‌ها برای اولین بار مسؤولیت این اقدام را به عهده گرفتند و علنی کردند. این جای توقف دارد، آمریکایی‌ها که می‌دانند انجام این عملیات تروریستی برای آنها هزینه سنگینی در بر خواهد داشت، چرا اعلام کردند و خودشان را برای چه هزینه‌هایی آماده کردند؟ چون آمریکایی‌ها طراحی‌های مختلفی برای هر عملیات دارند و خودشان را برای دفاع از هر اقدامی آماده می‌کنند و حتی خودشان را دو، سه و چهار لایه برای مقابله احتمالی آماده می‌کنند، اما اینجا آمریکا رسما نشان داد که این اقدام نه صرفا تروریستی بلکه یک اقدام هنجارشکن حقوقی، قانونی و بین‌المللی و بر خلاف تمام معاهدات و کنوانسیون‌های بین‌المللی بود. * آمریکایی‌ها یک هدف بزرگ‌تر از حذف یک شخص را در نظر داشتند پس آمریکایی‌ها یک هدف بزرگ‌تر از حذف یک شخص را در نظر داشتند که حالا باید تحولاتی که بعد از این اقدام تروریستی چه در عراق و چه در سطح منطقه و چه در سطح بین‌المللی رخ داد، آنها به این نتیجه رسیدند یا نرسیدند را بررسی کنیم. مخصوصا خود ترامپ تاکنون چندین بار هم در مناسبت‌های رسمی و هم در توئیترش عنوان کرده که ما تا سقف هفت تریلیون دلار خرج کرده‌ایم، ولی نتوانسته‌ایم به نتایج مطلوب و انجام پروژه‌های خودمان برسیم. هدف این بود که هم این شخصیت بزرگوار را که نقش محوری و اساسی در توسعه نفوذ ایران داشت، حذف کنند و هم تفکر و اندیشه آن را، که البته شاهد بودیم مقام معظم رهبری خیلی سریع با موضع‌گیری‌هایشان و با ترسیم نقشه راه و مشخص شدن هدفگذاری و قطب‌نمای حرکت بعدی ما، هم در بعد فیزیکی سردار حاج اسماعیل قاآنی را منصوب کردند و هم در بعد اندیشه‌ای فرمودند که قاسم سلیمانی یک راه و مکتب بود و امروز برخلاف آنچه در محاسبات و برآوردهای دشمنان بود، مقام معظم رهبری با هوشمندی کامل این مسئله را جبران کردند. *مرعوب کردن سایر فرماندهان و شخصیت‌های در رأس محور مقاومت مسئله دوم؛ مرعوب کردن سایر فرماندهان و شخصیت‌هایی بود که در رأس محور مقاومت بودند. مثل آقای عبدالملک الحوثی، آقای حسن نصرالله و زیاد نخاله و دیگر شخصیت‌هایی که در رأس الحشد الشعبی در عراق هستند که بگویند ببینید وقتی ما شخصیتی مثل ابومهدی المهندس را می‌زنیم، بقیه دیگر باید حساب خود را بکنند و در حقیقت یک عملیات و جنگ روانی بود. مسئله سوم؛ ایجاد یأس و ناامیدی در سطح محور مقاومت بود بدین معنا که وقتی آمریکا قاسم سلیمانی را می‌زند، خودش را آماده کرده یک تهاجم وسیع‌تری را علیه محور مقامت، فرماندهان محور مقاومت و لجستیک محور مقاومت انجام دهد. کما اینکه شاهد بودیم آمریکا چند بار هم مناطق مرزی سوریه و عراق را هدف حمله قرار داد که تمرکز الحشد الشعبی است و هم داخل عراق را هدف قرار داد. *برآورد آمریکایی‌ها خطا از آب درآمد بنابراین برآورد آمریکایی‌ها خطا از آب درآمد. با عکس‌العمل به موقع جمهوری اسلامی ایران و همچنین عکس‌العمل انقلابی پارلمان عراق که توافقنامه چارچوب همکاری‌های راهبردی بین آمریکا و عراق را لغو کردند؛ آمریکا عملا دچار شوک شد. درست است که الان با قلدری اصرار بر بقای نیروهایش می‌کند، ولی وضع آمریکا براساس اطلاعات دقیقی که از درون عراق داریم، واقعا متزلزل است و این تحرکات و هارت و پورت‌هایی که گاهی آقای «کنت مکنزی» رئیس ستاد فرماندهی مرکزی آمریکا می‌کند و اقدام به اعزام ناو هواپیمابر، زیردریایی اتمی خود و بمب‌افکن استراتژیک بی - ۵۲ می‌کنند و حتی در نزدیکی‌های آسمان ما مانور انجام می‌دهند، ناشی از ترس و وحشت آنهاست. مخصوصا با نزدیک شدن ایام سالگرد شهید سلیمانی، هم نیروهای آمریکایی و هم نیروهای اسرائیلی مخصوصا بعد از شهادت شهید فخری‌زاده و در واقع کل منطقه در حالت آماده‌باش است. ما هم در حالت آماده‌باش هستیم، چون احساس می‌کنیم ممکن است ترامپ در وقت اضافه، دست به یک ماجراجویی سنگینی بزند و کل قواعد درگیری را عوض کرده و منطقه را به آتش بکشد. *سردار سلیمانی یک آینده‌پژوه بود / سردار به غربی‌ها بدل زد پاک آیین: غربی‌ها بعد از فروپاشی اتحاد جماهیر شوروی به دنبال این بودند که در جهت تامین منافع رژیم صهیونیستی، منطقه غرب آسیا را بازمهندسی کنند. در چارچوب بازمهندسی کشورهای غرب آسیا می‌بایست کشورهای اسلامی مخصوصا کشورهای اسلامی ضدصهیونیسم تحلیل بروند و تضعیف شوند و دارای دولت‌های متفرق و مردم غیرمتحد باشند و همچنین بی‌ثبات و دارای محیطی ناآرام باشند و با تجزیه کشورهای اسلامی، جغرافیای این منطقه تغییر کند. این برنامه‌ای بود که غربی‌ها برای بازمهندسی غرب آسیا در نظر داشتند. برای اینکه این هدفشان اتفاق بیفتد، به دنبال ابزار بودند که ابزارشان، ایجاد گروه‌های ترویستی مثل القاعده و داعش بود که با طراحی پیچیده و با کمک عربستان سعودی و رژیم صهیونیستی این گروه‌ها را تشکیل داده و جنگ‌های نیابتی را در جهت بازمهندسی منطقه غرب آسیا در منطقه ایجاد کردند و سعی‌شان این بود که اسلام را در مقابل اسلام قرار دهند. یعنی قبل از این بازمهندسی، جبهه اسلام علیه صهیونیسم بود، ولی اینها خواستند داعش را به عنوان اسلام معرفی کنند و در مقابل اسلام ضد صهیونیستی قرار دهند و در واقع جنگ اسلام بین اسلام و مسلمانان با مسلمانان را ایجاد کرده و منطقه را ناامن و کشورها را به چند کشور کوچک‌تر، تجزیه کرده و در مجموع کشورهای اسلامی را تضعیف کنند. سردار سلیمانی یک آینده‌پژوه بود و یکی از مشخصه‌های ایشان این بود که خیلی خوب آینده را می‌دید و تحولات را بررسی و تحلیل می‌کرد و دست غربی‌ها را خواند و چند اقدام انجام داد که باعث خشم غربی‌ها و مخصوصا آمریکا و رژیم صهیونیستی شد. در واقع سردار سلیمانی به غربی‌ها بدل زد. غربی‌ها و آمریکا به دنبال ایجاد تفرقه در منطقه بودند، ولی سردار سلیمانی متحد کردن کشورها و مردم با یکدیگر را تعقیب می‌کرد. با نوعی دیپلماسی انقلابی و فن مذاکره با کشورها مذاکره کرد و کشورهای ضد صهیونیستی را در کنار هم آورد و گروه‌های درونی کشورهای ضد صهیونیستی را متحد کرده و تلاش کرد به این کشورها قوامی بدهد و در بعد ملی نیز سعی کرد مسلمانان این منطقه در محور حمایت از آرمان فلسطین و مقابله با صهیونیسم، واحد شوند و در نتیجه، محور مقاومت از شش، هفت کشور و گروه تشکیل شد که در حال حاضر هم به اتحاد مقاومت تبدیل‌شده است. سردار سلیمانی این اقدامات را با نسخه‌برداری از وضعیت بومی کشورها مورد توجه قرار دارد. به عنوان نمونه در لبنان حزب‌الله که یک نیروی بومی بود و مردم نیز این حزب را می‌شناختند و حزب‌الله هم مردم را می‌شناخت، براساس قواعد ملی لبنان به یک قدرت و حزب سیاسی تبدیل شد، یک حزب سیاسی مقاوم با یک بازوی نظامی قدرتمند و بسیار تاثیرگذار و هیچ قدرتی امروز در لبنان توانایی حذف حزب‌الله را ندارد به دلیل اینکه یک حزب و گروه بومی است و هیچ قدرتی منکر تاثیرگذاری حزب‌الله نیست. سردار همین این اقدام را در عراق انجام داد با ایجاد الحشد الشعبی به عنوان یک قدرت بومی حزب‌اللهی طرفدار استقلال عراق و با مشخصه‌های بومی و آماده فداکاری برای دفاع از کشور در مقابل آمریکا و صهیونیسم و ایضا مجاهدین سوری به همین شکل متحد شدند و بقیه محورهای مقاومت. *نگاه سردار سلیمانی به محور مقاومت یک نگاه ارزشی بود البته کشورهای غربی هم علاقه‌مند بودند محور شرارتی در مقابل این محور مقاومت ایجاد و کشورها را متحد کنند. به عنوان مثال در دوران اوباما در ژنو جلسه‌ای علیه سوریه تشکیل شد که ۱۴۰ کشور و سازمان بین‌المللی در آن شرکت داشتند، یعنی همه جهان آمده بودند، ولی به دلیل روحیه سلطه‌گری و استکباری آمریکا که به دنبال تحمیل نظرات خودش بر این کشورها بود، موفق نشدند که این اتحاد را ایجاد کنند؛ اما نگاه سردار سلیمانی به محور مقاومت یک نگاه ارزشی بود، یک نگاه مبتنی بر تحمیل اندیشه نبود. برای همین فرماندهان کشورهایی که نام‌برده شد و یا مردم، سردار سلیمانی را می‌پرستیدند و هیچ احساس نمی‌کردند که سردار سلیمانی قصد دخالت در امور داخلی کشورشان را دارد، بلکه احساس می‌کردند یک انسان شجاع، فهیم، قوی و فداکار آمده و می‌خواهد برای آنها فداکاری کند و آنها را از وضعیتی که تروریست‌ها و آمریکا برایشان پیش آورده بودند، نجات دهد. به همین دلیل بود که غربی‌ها و آمریکا که منافع خودشان و منافع رژیم صهیونیستی را به خاطر وجود سردار سلیمانی در خطر می‌دیدند، بارها به دنبال ترور و به شهادت رساندن ایشان بودند که نهایتا این اتفاق سال گذشته رخ داد. فارس: شهید سلیمانی چه مشخصه‌های راهبردی به کار بست که توانست به موفقیت‌هایی دست یابد که اوج آن را در جنگ ۳۳ روزه لبنان شاهد بودیم؟ *سردار سلیمانی یک شخصیت چند ضلعی و یک منشور بود سیدافقهی: با آمدن سردار سلیمانی نیروی قدس وارد یک مرحله بسیار گسترده و کیفی شد، چون سردار سلیمانی یک شخصیت چند ضلعی و یک منشور بود. یک شخص تک‌بعدی نبود. سخت است شخصیت او را آنالیز کنیم. یک شخصیت خودساخته و به تمام معنا خداباور بود. همه کارهایش برای خدا بود، حتی یک‌بار خودش هم عنوان کرد من نه پست داشتم نه آقازاده بودم. کسی که برای خدا کاری کند، خدا او را رفیع الدرجه می‌کند. سردار سلیمانی گرایش‌های عرفانی خاصی داشت و خلوتگاه‌هایی برای خودسازی خودش داشت از همان اوان جوانی به شدت تحت تاثیر «شهید یوسف الهی» بود و در وصیتنامه‌اش هم می‌گوید من را در کنار این عارف بزرگوار دفن کنید. در آخرین مصاحبه شهید سلیمانی که پارسال منتشر شد و خاطرات خودش را از شرایط عراق، لبنان، ایران و سوریه تعریف می‌کرد، باز به شخصیت یوسف الهی اشاره کرد. ایامی که در جبهه بودند و یوسف الهی شهید می‌شود باز آنجا نامی از یوسف الهی می‌برد. گرایش عرفانی از همان اوایل ورود به جبهه و بعد فرماندهی نیروی قدس و طی مدارج عالی داشت و این روحیه روز به‌روز تقویت می‌شد و همواره به رزمندگان در جبهه و در نیروی قدس توصیه می‌کرد که روی این بعد کار کنید. * سردار سلیمانی یک تهور عقلانی داشت و مرگ را تحقیر کرده بود / به دنبال سازوکار تحقق تمدن اسلامی بود کلمه شجاع برای سردار سلیمانی کم است؛ یک تهور عقلانی داشت. «آمرلی» که دو بار مقام معظم رهبری به آن اشاره کردند، یک شهر محاصره‌شده کردنشین شیعه است. ۳۶۰ درجه این شهر محاصره بود و سردار سلیمانی با هلیکوپتر وسط حلقه محاصره فرود آمد و حلقه محاصره را شکست. یا در مسئله اربیل، بارزانی آماده بود که بیاید ایران و داعش هم به چند کیلومتری اربیل نزدیک می‌شد. بارزانی به سردار می‌گوید که بیایید اینجا و سردار عنوان می‌کند تا صبح صبر کنید، بارزانی می‌گوید اگر نیایید اربیل از بین می‌رود. بارزانی در گفت‌وگو با بی. بی. سی عربی گفت که ما با آمریکایی‌ها و انگلیسی‌ها تماس گرفتیم ولی جواب ندادند. شجاعت و یا تهور عقلانی از ویژگی‌های جنگاوری ایشان است. سردار سلیمانی مرگ را تحقیر کرده بود. وقتی فرمانده از مسئله مرگ عبور کند، معجزه می‌کند. معجزه برای کسی است که دیگران از انجام آن عاجز هستند. شهید سلیمانی معجزه‌گر بود، کسی که در جبهه جنوب لبنان بود. این حضور روحیه را عوض می‌کند و اشراف بر صحنه را ایجاد کرده و دشمن را نیز مرعوب می‌کرد. نام ایشان یک نام بلندآوازه است و پتانسیل و انرژی بسیار بالایی داشت. وقتی داعشی‌ها می‌فهمیدند که سردار سلیمانی در جبهه حضور دارد، به شدت تحت تاثیر قرار می‌گرفتند. سردار یک شخصیت کثیرالمطالعه بود. در یک سفر یک یا دو ساعته در حال مطالعه کتاب بود. اهل مطالعه بود و این مطالعات دید او و بینش بین‌المللی او، فعل و انفعال‌های امنیتی، اقتصادی، نظامی، اجتماعی و جنگ روانی را به شدت تقویت می‌کرد، وقتی می‌خواست تعامل کند، با اشرف کاملی در صحنه تصمیم می‌گرفت. یک شخصیت آینده‌نگر بود، فقط به فکر الان نبود. مقام معظم رهبری بارها و بارها از تمدن اسلامی سخن گفتند، سردار سلیمانی دنبال سازوکار تحقق این تمدن اسلامی بود. سردار سلیمانی می‌دانست که تحقق این امر دشوار است، اما ناممکن نیست. وسعت و بلندنگری و قدرت طراحی و سازماندهی و حتی عملیاتی ایشان قابل‌توجه بود. سردار سلیمانی هم فرصت‌شناس و هم فرصت‌ساز بود. برای دشمن همواره فضای تهدیدآمیز ایجاد می‌کرد و نامش برای دشمنان مخصوصا اسرائیلی‌ها رعب‌انگیز بود. نیروی قدس به خصوص بعد از آمدن سردار سلیمانی هم آرزو و آرمان حضرت امام (ره) را محقق کرد و هم به دنبال تحقق فلسفه تمدن اسلامی بود و بحمدالله در حیات حدود ۲۰ سال ایشان در نیرو یک تحول کمی، کیفی و بین‌المللی ایجاد شد. ایشان به شدت معتقد بود همانطور که دشمن در منطقه قدرت نفوذ و هم‌پیمان و حضور فیزیکی دارد، ما باید بتوانیم با دشمن مقابله کنیم و این نیاز به سازوکار دارد. مقام معظم رهبری هم فرمودند انتقام حقیقی خون سردار سلیمانی اخراج آمریکا از منطقه است. این باید محقق شود و بحمدالله الان سازوکار این مسئله در حال شکل‌گیری است. *بحث ما با آمریکا بحث جدی، طولانی و بسیار سختی خواهد بود دشمن می‌داند کجا را زد و ما می‌دانیم چه خوردیم و چگونه باید پاسخ دهیم، مخصوصا بعد از ترور شهید فخری‌زاده که مقام معظم رهبری فرمودند باید پاسخ هوشمند و دردناک بدهیم. اولین بار مقام معظم رهبری این واژه را در مقابل دشمن به کار بردند. پاسخ هوشمند ناظر بر چیست؟ حضرت آقا نظرش بر چه سازوکار و چه زمانبندی بوده است؟ پاسخ هوشمند قطعا نیاز به اتاق فکر دارد و با اشرافی که مقام معظم رهبری و با بازوان نیرومند، مطمئن و منسجمی که در نیروهای مسلح و در اطلاعات نظامی و راهبردی داریم، این امر باید محقق شود. هسته‌های اولیه و بارقه‌های امید اولیه اخراج آمریکا از منطقه را در عراق می‌بینیم، الان در شمال غرب سوریه عملیات چریکی و مقاومت مسلحانه به سبک عراق در بادیة الشام را شاهدیم. نیروی قدس خیلی ماموریت داخلی ندارد و ماموریت آن بدون مرز است، چون ماموریت آمریکا بدون مرز است. آمریکا هر جا دلش خواسته خودش را رسانده و عمل کرده است. لذا بحث ما با آمریکا بحث جدی، طولانی و بسیار سختی خواهد بود. باید ماموریتی که سردار سلیمانی شروع کرده، در قالب مکتب و ترویج فرهنگ و اندیشه خودش و مخصوصا قشر جوانانی که به شدت متاثر از شخصیت آن بزرگوار هستند، مورد توجه قرار بگیرد. * راهبردهایی که سردار سلیمانی دنبال می‌کرد پاک آیین: سردار سلیمانی چند راهبرد را به عنوان اصولش دنبال می‌کرد. راهبرد اتحاد اسلامی بسیار راهبرد مهمی بود که ایشان به آن توجه داشت. ایشان یک فرمانده مسلمان فرامذهبی بود، هم با اهل سنت و هم با شیعیان فعالیت می‌کرد و اگر کسی حرفی از تفرقه می‌زد، عصبانی و برخورد جدی می‌کرد. در مقام عمل ایشان ۵۱ روز در جنگ غزه در کنار رزمندگان فلسطینی بود که اکثریت قریب به اتفاق آنها اهل سنت بودند و با آنها همراهی کرد تا در این جنگ، پیروز شدند و رژیم صهیونیستی آتش‌بس را پذیرفت. علاوه بر آن، در جنگ ۳۳ روزه سردار سلیمانی در کنار حزب‌الله و شیعیان بود. همانطور که در کنار حزب‌الله فرماندهی و هدایت می‌کرد به همان شکل در کنار حماس و جهاد اسلامی و در غزه بود. لذا همه مذاهب سردار سلی
انی را از خودشان می‌دانستند و احساس نمی‌کردند یک افتراق مذهبی بین آنها وجود دارد. به همین دلیل خیلی تاثیرگذار بود، در اسنادی که آمریکایی‌ها گاهی مطرح می‌کنند می‌گویند تعجب می‌کنیم وقتی اختلافاتی در عراق بین گروه‌ها و حتی مقامات عراقی ایجاد می‌شود، عراقی‌ها می‌گویند منتظریم سردار سلیمانی بیاید و بنشینیم و این اختلافات را حل کنیم. یعنی شخصیت ایشان نقش تاثیرگذاری داشته است، چون به دنبال محور مقاومت بود، چه سنی و چه شیعه و اینکه اسلام تقویت شود و در مسیر تمدن نوین اسلامی که مدنظر مقام معظم رهبری است، حرکت کنند. راهبرد بعدی ایشان؛ دفاع از حاکمیت ملی کشورها بود. بعد از فروپاشی شوروی حاکمیت ملی کشورها اصالت یافت و کوچک‌ترین کشور نسبت به حاکمیت ملی خود تعصب پیدا کرد و علاقه‌مند تجزیه کشورش نبود و سردار سلیمانی در منطقه دفاع از حاکمیت ملی را به عنوان راهبرد در سوریه، افغانستان، عراق، لبنان و یمن دنبال می‌کرد. برعکس غربی‌ها و آمریکایی‌ها که به دنبال نقض حاکمیت ملی کشورها بودند. برای مثال در سوریه دولت قانونی این کشور که برآمده از آرای مردم به صورت دموکراتیک بود را نمی‌پذیرفتند، بر عکس سردار سلیمانی از حاکمیت ملی سوریه دفاع می‌کرد، همین طور از حاکمیت ملی عراق و از وجود مردمسالاری و دموکراسی در فلسطین که منجر به روی کار آمدن حماس بود، در حالی که غربی‌ها اینها را نمی‌پذیرفتند. دفاع از حاکمیت ملی راهبردی بود که باعث محبوبیت سردار سلیمانی در منطقه شد. راهبرد بعدی؛ حمایت از تمامیت ارضی کشورها بود. تمامیت ارضی برای همه کشورها بسیار مهم است و غربی‌ها برای بازمهندسی منطقه به دنبال این بودند که تمامیت ارضی کشورها را نقض کنند. دنبال این بودند عراق به سه بخش سنی نشین، شیعه‌نشین و کردنشین تجزیه و به سه کشور تبدیل شود. به دنبال این بودند که سوریه به بخش‌های کردنشین و عرب نشین تبدیل شود. در پی نقض تمامیت ارضی کشورها بودند، برعکس سردار سلیمانی از تمامیت ارضی کشورهای اسلامی دفاع می‌کرد. *سردار سلیمانی همواره به دنبال تامین امنیت منطقه بود راهبرد بعدی سردار سلیمانی امنیت منطقه‌ای بود که به اعتقاد من باید به دنبال احیای نظرات سردار برویم و با توجه به اینکه مقام معظم رهبری بحث مکتب سردار سلیمانی را مطرح کردند، باید نظرات ایشان را دنبال کنیم. سردار سلیمانی به عنوان نظریه و راهبرد، معتقد به امنیت منطقه‌ای بود. سردار سلیمانی بر این باور بود که اگر عراق ناامن باشد، سوریه و لبنان و ایران هم ناامن می‌شود و بالعکس. معتقد بود کشورهای منطقه باید تنها به فکر امنیت کشور خودشان نباشند، بلکه به دنبال ایجاد یک امنیت منطقه‌ای باشند که چون کشورهای متعددی حامی آن هستند و در آن مشارکت می‌کنند، با ثبات و پایا می‌ماند. وقتی عراق، سوریه، ایران و لبنان به دنبال امنیت منطقه‌ای باشند، بالطبع امنیت قوی‌تر می‌شود. همین نگاه ایران به منطقه و همسایگان خلیج‌فارس که ما به دنبال امنیت منطقه هستیم، برگرفته از دیدگاه‌های سردار سلیمانی است. اگر می‌خواهیم قوی و قدرت برتر در منطقه شویم، به خاطر ایجاد هژمونی و توسعه‌طلبی نیستیم، بلکه به دنبال ایجاد امنیت در منطقه هستیم که کشورهای فرامنطقه‌ای و آنهایی که مطامعی در منطقه دارند، نتوانند کاری صورت بدهند. سردار سلیمانی همواره به دنبال تامین امنیت منطقه بود. در همین خصوص به مقابله جدی ایشان با تروریسم می‌رسیم. هدف اصلی تروریسم تکفیری، از بین رفتن امنیت در منطقه و تضعیف آن بود. به اعتقاد من تا داعش را نشناسیم، نمی‌توانیم به عظمت سردار سلیمانی پی ببریم که داعش قدرتی به آن شکل که هم بسیار رعب‌آور بود و هم از طرف کشورهای متعدد، تجهیز و تقویت و آموزش داده می‌شد، شکست داده شد و حاج قاسم با اتکال به خدا و بدون ترس می‌جنگید. به اربیل رفت و کردها را نجات داد. بشار اسد را تقویت کرد، به عراق رفت، در حالی که داعش در چند کیلومتری عراق بود و این کشور را نجات داد. راهبردهای چندگانه‌ای که عرض کردم، یعنی راهبرد اتحاد اسلامی، حمایت از امنیت منطقه، حاکمیت ملی و تمامیت ارضی کشورها همه به اعتقاد من علتی است که مقام معظم رهبری ایشان را قهرمان امت اسلامی می‌نامند. شما باید این سؤال را بپرسید که چرا حضرت آقا فرمودند ایشان قهرمان ملی و قهرمان امت اسلامی است؟ چون سردار سلیمانی با تمام وجود برای اتحاد امت اسلامی و ترقی و تعالی این امت تلاش کرد و جان خودش را به خطر می‌انداخت و فداکاری می‌کرد. به همین خاطر هم محبوب شده بود و وقتی به شهادت رسید، نه فقط ایران، بلکه امت اسلامی و به خصوص کشورهایی که سردار سلیمانی برای آن کشورها فعالیت می‌کرد و برای مردم آن کشورها دل می‌سوزاند، سوختند و از سردار سلیمانی و ایده مقاومت حمایت کردند. فارس: قطعا نمی‌شود از نقش سردار سلیمانی در مبارزه با داعش چشم پوشید. نقش ایشان را چگونه ارزیابی می‌کنید در مقایسه با دیگرانی که ادعای مبارزه با داعش را داشتند و می‌گویند ما داعش را از بین بردیم؛ ترامپی که می‌گفت دولت قبلی آمریکا داعش را ایجاد کرده و بعدا مدعی شد که او داعش را از بین برده است! * اگر اقدام سردار سلیمانی و بسیج تمام امکانات داخل و خارج کشور نبود، فتوای حضرت آیت‌الله سیستانی روی زمین می‌ماند سیدافقهی: عملکرد سردار سلیمانی تناقضات پرگویی ترامپ را آشکار کرد، هم در نظریه‌پردازی و هم در میدان عمل. داعش در نظریه‌پردازی خلافت اسلامی را یدک می‌کشید و اول از عراق شروع و بعد توسعه داد به «دولة خلافة اسلامیه فی العراق و الشام» که بعد شعار و نقشه‌هایی که منتشر کردند تا شمال آفریقا را نیز در برمی‌گرفت که خلافت اسلامی به سرقت رفته و شیعیان نقش اصلی این سرقت را ایفا می‌کنند، لذا ما با زدن شیعه و شکستن اقتدار شیعه، می‌توانیم حق اهل سنتی که بعد از ۲۰۰۳ و سقوط صدام مستضعف واقع شدند را بازستانیم. سردار سلیمانی حرکت بسیار هوشمندانه‌ای انجام داد، وقتی الحشدالشعبی در پاسخ به فتوای تاریخی حضرت آیت‌الله سیستانی تشکیل شد، علت موجده فتوا بود و علت تحقق آن سردار سلیمانی بود و این را خود فرماندهان الحشد الشعبی می‌گویند اگر اقدام سردار سلیمانی و بسیج تمام امکانات داخل و خارج کشور نبود، فتوای حضرت آیت‌الله سیستانی روی زمین می‌ماند. بنابراین اینها مکمل هم بودند، یعنی هم فتوا از داخل عراق و هم الحشد و حمایت و دستور حضرت آقا و حرکت محوری سردار سلیمانی باعث تشکیل الحشد الشعبی شد. سازه و ساختار الحشد فقط شیعه نیست و سردار سلیمانی تعمد داشت که در این سازه هم از عرب و هم از کرد و هم از شیعی و هم سنی و حتی مسیحی حضور داشته باشند. ما الحشد بابلیون داریم که در طرف‌های موصل و مناطق شمال عراق هستند که از نزدیک رفتم و با فرمانده آنها صحبت کردم و بر نگاه فرامرزی و فرادینی سردار سلیمانی تأکید می‌کرد. ادعا و اباطیل داعش مبنی بر اینکه می‌خواهیم از خلال تأسیس خلافت اسلامی، عدل و مساوات را در بین ملت‌ها بگسترانیم، با این ترکیبی که ایجاد شد و ادبیاتی که الحشد و خود سردار سلیمانی در سخنرانی‌ها، مصاحبه‌ها و تاکتیک‌هایشان داشتند نشان داد آن چیزی که داعش ادعا می‌کند و آن چیزی که ترامپ می‌گوید مبنی بر اینکه می‌خواهم با داعش بجنگم، خلاف آن چیزی است که در نظریه‌پردازی‌هایشان می‌گویند. *گفتمان داعش، همان گفتمان وهابیت است بعد از پیروزی انقلاب اسلامی، گفتمان انقلاب اسلامی بسیاری از مکاتب و مسالک فلسفی و حتی اجتماعی را به چالش کشید. هر دو گروه و جبهه شرق و غرب را به چالش کشید، گفتمان انقلاب اسلامی و نه شرقی و نه غربی، جمهوری اسلامی، باعث شد هم شرق و هم غرب به لحاظ نظامی و امنیتی در جنگ صدام و الان به لحاظ شبیخون فرهنگی و اقتصادی، حمله‌ور شوند. وقتی داعش آمد چهره مغلوط، خشن و نفرت‌انگیز از اسلام ایجاد کرد و در واقع گفتمان انقلاب اسلامی را به چالش کشاند. چون گفتمان داعش، همان گفتمان وهابیت است. گفتمان وهابیت مخصوصا مورد حمایت غرب است که چهره اسلام را مشوه (زشت) نشان دهد، یک چهره خشک، انعطاف‌ناپذیر و بسته از اسلام در غرب معرفی کند، در حالی که گفتمان انقلاب اسلامی، گفت‌وگوی تمدن‌ها بود. در بعد می‌دانی، تناقضات آمریکایی‌ها و ادعاهای ترامپ قمارباز به قول سردار سلیمانی خیلی واضح‌تر و آشکارتر بود. به حد وفور الان اسناد، مدارک، فیلم‌ها، گزارش‌ها، شنودها و تحرکات می‌دانی وجود دارد و آرشیو بسیار غنی از حمایت‌های بی چون و چرا و وقیحانه آمریکایی‌ها و حضور نیروهای آمریکایی چه در عراق و چه در منطقه و اینکه در اردن آموزش می‌دیدند و حتی در فلسطین اشغالی بیمارستان‌های صحرایی آنها در ارتفاعات جولان بوده و همچنین حضورشان در شمال شرق سوریه و دیگر مناطق وجود دارد. *ادعای ترامپ که ما آمدیم با داعش بجنگیم، یک توجیه برای حضور بود / ترامپ تلاش دارد داعش را باز تولید کند بنابراین ادعای ترامپ که ما آمدیم با داعش بجنگیم، یک توجیه برای حضور بود و بزرگ‌ترین دلیل کذب این ادعا و تناقض در ادعا و رفتار، حمله چندباره به مراکز الحشدالشعبی و کشتن فرماندهان الحشدالشعبی بود و الان در حرکت نرم «جوکری» عراق که به آن تظاهرات «تشرینی» هم می‌گویند شاهدیم که تظاهرکنندگان در ناصریه، دیوانیه، بغداد و حله به کدام سمت می‌روند. کدام مکاتب را به آتش می‌کشند و کدام تابلوها را پایین می‌آورند؛ همه آن چیزهایی که مربوط به الحشدالعشبی و مؤسسات منتسب به جمهوری اسلامی ایران یا طرفداران جمهوری اسلامی و انقلاب اسلامی است. ترامپ تلاش دارد داعش را بازتولید کند. در مناطق غربی ما و مرز شرقی عراق، دیاله تا کرکوک و موصل و مناطق دیگر داعش در حال باز تولید است. همین ایام اخیر، خبر داشتیم که آمریکایی‌ها هواپیماهای سی- ۱۳۰ مملو از سلاح را در اختیار داعش قرار دادند. مراوده‌های فرماندهان داعش بین سوریه و عراق، مخصوصا منطقه در «تنف» هنوز ادامه دارد؛ زدن مراکز الحشدالشعبی در مناطق دیرالزور و دیگر مناطق توسط پهپادهای صهیونیستی دلالت از این دارد که الحشدالشعبی که افتخار شکست داعش را در کنار دیگر نیروهای مسلح عراق اعم از ارتش و نیروهای امنیتی دارد، امروز مورد هدف است. تمام تبلیغات و نوک‌تیز پیکان حملات سیاسی، عملیات روانی و جنگ تبلیغاتی و مخدوش جلوه دادن چهره الحشدالشعبی برای این است که مانع اصلی تجزیه عراق و مانع اصلی استقرار آمریکا در منطقه و مخصوصا در عراق، همین الحشدالشعبی است. امروز امتداد الحشدالشعبی در سوریه هم هست، منتها با نام‌های «علویون» و «نجبا» و … هم در عمل و هم در نظریه‌پردازی تلاش‌های شخص سردار حاج قاسم سلیمانی کاملا مشهود بود و واقعا چهره ماسک کشیده آمریکا را به خوبی و با هوشمندی بسیار دقیق حتی در داخل آمریکا لخت کرد. بعد از شهادت سردار سلیمانی، یکی از اعضای کنگره آمریکا می‌گفت ما نشنیدیم قاسم سلیمانی علیه منافع آمریکا تعرضی داشته باشد، چرا ترامپ چنین کرد و برای ما دردسر درست کرد و حتی یکی دیگر از اعضای کنگره بعد از عملیات تروریستی نطنز و انفجار ناوجنگی آمریکا در سواحل آمریکا گفت ما با قاسم سلیمانی در خاورمیانه می‌جنگیدیم، الان در زمان قاآنی در داخل آمریکا می‌جنگیم و این کار ترامپ بود. *سردار دشمن سرسخت تروریسم در منطقه بود منطق سلیم و اقدامات عقلانی و هدفمند سردار سلیمانی گواهی و شهادت دوست و دشمن بود که سردار دشمن سرسخت تروریسم در منطقه بود و خوشبختانه یکی از آرمان‌های ایشان، نابودی داعش سرزمینی بود و وعده‌ای که ایشان بعد از آزادسازی موصل داده بود که یک پیروزی تاریخی بود و ایشان فاتح این آزادسازی بود رخ داد و گفت دولت داعش را از بین بردیم. البته داعشی که الان وجود دارد، داعش سرزمینی و حاکم و دادگاه و ضرب سکه و مدرسه و … نیست، الان داعش به صورت گرگ‌های ولگرد و منفرد چهار پنج نفره در خانه‌های تیمی، غارها و زیرزمین‌ها پنهان هستند و این داعش دیگر ارزش راهبردی ندارد و ارزش ایذایی و امنیتی دارد که به حضور آمریکایی‌ها پوشش بدهد تا با طرح این بهانه که ما آمده‌ایم با داعش بجنگیم، هم حالت ناامنی و عدم ثبات و استقرار عراق را برای جلوگیری از پیشرفت و توسعه عراق ایجاد کرده و هم نیاز به حضور آمریکایی‌ها را تقویت کند. * مصداق مبارزه سردار سلیمانی و همرزمان ایشان با کفر، مصداق جهاد فی سبیل الله بود / خودش را سرباز ولی‌فقیه و سرباز امام زمان (عج) می‌دانست پاک آیین: سردار سلیمانی سرباز اسلام بود و خودش را سرباز اسلام می‌دانست و مصداق مبارزه سردار سلیمانی و همرزمان ایشان با کفر، مصداق جهاد فی سبیل الله بود. با توکل بر خدا و اعتقاد به وعده‌های الهی و با اعتقاد به اینکه خدا خلف وعده نمی‌کند، در میدان نبرد ظاهر می‌شد. ایشان بارها گفته بود ما به اذن خدا داعش را شکست می‌دهیم. بعد از شهادت شهید حججی در سخنرانی خود گفت تا یک ماه آینده، داعش را دیگر نخواهیم داشت، اینقدر قوی و با توکل به خدا، این مطلب را می‌گفت و به آن اعتقاد داشت. آن طرف کسانی بودند که برای طاغوت می‌جنگیدند، داعش مزدور بود و بخش زیادی از آنها پول و حقوق می‌گرفتند، اعتقادی نداشتند، گرچه تظاهر می‌کردند مسلمان هستند و برای بهشت می‌جنگند، ولی واقعا تظاهر بود و بخشی از آنها را شستشوی مغزی داده بودند، آنها را باید مصداق جهاد برای طاغوت بنامیم. به همین خاطر، علیرغم فضای تبلیغاتی که در جهان به نفع داعش ایجاد می‌شد و سعی می‌کردند همه دنیا از داعش بترسند و حرکت‌های شنیع سر زدن‌های مردم و جوان‌ها و پخش آنها در فضای مجازی برای ایجاد رعب و وحشت صورت می‌گرفت، هم طبل‌های توخالی بود، چون به منبع الهی متصل نبود. سردار سلیمانی بدون تبلیغات در صحنه‌های مختلف حاضر شده و می‌جنگید و ما بعد از شهادت ایشان فهمیدیم سردار سلیمانی در کجاها بوده و چه کرده است و قبل از آن، این موارد خیلی کم مطرح می‌شد. بی‌سر و صدا و فقط برای رضای خدا به عنوان یک سرباز می‌جنگید، ایشان خودش را سرباز ولی‌فقیه می‌دانست و در وصیتنامه ایشان هست که خدا را شاکرم قرنی از قرنی گذشت و ما به این مرحله رسیدیم که در زمان شخصیتی مثل امام خمینی (ره) زندگی و سرباز او بودیم و بعد از آن در خدمت ولی‌فقیه حکیم آیت‌الله خامنه‌ای بودیم و در رکاب ایشان جنگیدیم و من خدا را شکر می‌کنم در این عصر و قرن متولد شدم. اینها معارف دینی و همان مکتب سردار سلیمانی است. ایشان خودش را سرباز امام زمان (عج) می‌دانست که در رکاب نواب زمان یعنی امام خمینی (ره) و امام خامنه‌ای می‌جنگید و مبارزه می‌کرد. لذا مبارزه به سبک سردار سلیمانی با مبارزه‌ای که داعش و القاعده و تروریست‌ها انجام می‌دادند برای گرفتن پول و ناامن کردن کشورها و کشتن مردم، متفاوت بود و سردار سلیمانی اینگونه نبود و ایشان مصداق یک مجاهد فی سبیل الله بود. سیدافقهی: داستان حضور سردار سلیمانی در منازل موصل هم هست که به مالک آن منزل متروکه نامه می‌نویسد که چند ساعتی منزل شما بودیم و استفاده کردیم. احساس مسؤولیت شرعی می‌کند و مقید به تکلیف شرعی بود، در حالی که داعش به نوامیس مردم تجاوز و اقدام به خرید و فروش نوامیس مردم می‌کرد که فیلم‌های آن نیز موجود است. فارس: الان وضعیت آمریکایی‌ها در منطقه در نسبت با اهدافی که با به شهادت رساندن سردار سلیمانی برای خودشان تعریف کرده بودند، چگونه است؟ * می‌خواستند محور مقاومت را به انفعال بکشند سیدافقهی: هدف اصلی ترور این بود که بتوانند وضعیت محور مقاومت را به انفعال بکشند و توان بازدارندگی و موازنه بازدارندگی را به نفع خودشان عوض کنند. مرور شتاب زده‌ای به جغرافیای مقاومت داشته باشیم، وضعیت آمریکا قبل از شهادت سردار در عراق بهتر بود یا الان؟ اشاره کردم که شاهد اولین حرکت انقلابی پارلمانی عراق بودیم با اینکه سعی کردند آن را زیر سؤال ببرند و مخدوش کنند و بگویند این کار شیعیان بوده و اجماعی نبوده، در حالی که خودشان گوش فلک را کر می‌کردند که دموکراسی، دموکراسی عددی است. چه فرقی می‌کند همه سنی باشند یا شیعه، آنجا عدد حاکم است. این اقدام هم بار سنگینی بر دوش «عادل عبدالمهدی» گذاشت که حکومت موقت بود و الان هم بار سنگینی روی دوش «مصطفی الکاظمی» نخست‌وزیر عراق ایجاد کرده است که این مصوبه باید اجرا شود و نباید روی زمین بماند، در حالی که می‌دانیم الکاظمی نه اراده این کار را دارد و نه جرأت می‌کند این کار را انجام دهد که به آمریکا فشار بیاورد و بگوید بیرون بروید. * اقدام هوشمندانه رهبر معظم انقلاب بعد از اقدام قانونی و حقوقی توسط پارلمان عراق، شاهد ایجاد یک جو سنگین ضد آمریکایی بودیم، اگرچه آمریکایی‌ها سعی کردند ورق را عوض کنند و ورق را علیه ایران و حشدالشعبی برگردانند و با تظاهرات جوکری و تشرینی و با فرماندهی سفارت انگلیس، عربستان و مخصوصا امارات متحده عربی خبیث که الان بیش از سعودی در عراق خباثت می‌کند، سعی کردند ورق را برگردانند. شاهد بودیم بعد از شهادت سردار سلیمانی و ابومهدی المهندس خواستند پیکرهای مطهر را سریع جمع کرده و پیکر سردار را به ایران بفرستند و المهندس را سریع دفن کنند که مقام معظم رهبری گفتند تشییع جنازه انجام شود و در حرم‌ها طواف و بعد به ایران منتقل شود. واقعا مقام معظم رهبری حرکت هوشمندانه‌ای را انجام و عمق نفوذ و حضور معنوی این دو بزرگوار را نشان دادند که امروز در عراق لقب فرماندهان پیروزی (قادة النصر) به این دو بزرگوار دادند. * عراقی‌ها واقعا سنگ تمام گذاشتند در این ایام در عراق مخصوصا در منطقه عملیات و دیوار فرودگاه بغداد شاهد برگزاری مراسم باشکوه و فضای معنوی بودیم که هنوز در ایران شروع نکرده‌ایم و امیدواریم با عراقی‌ها در تجلیل از این دو شخصیت بزرگوار رقابت کنیم. عراقی‌ها واقعا سنگ تمام گذاشتند. مراسمی با حضور رئیس پارلمان عراق و شخصیت‌ها و فراکسیون‌های سیاسی در بغداد در بزرگداشت دو شهید بزرگوار برگزار شد که در دیوار فرودگاه تصاویر و شعارها علیه آمریکا نصب‌شده بود. یک جو ضد آمریکایی ایجاد شد. افزون بر این ضربه عین الاسد که واقعا هیبت آمریکا را فروریخت. کسی جرأت نمی‌کرد به عین الاسد و التاجی چپ نگاه کند، ولی شاهدیم حملات پی در پی مخصوصا بعد از آنکه ایران با موشک‌های نقطه زن خودش آنجا را منهدم و هیبت آمریکا و نفرات آنها را کوبید، مقاومت اسلامی مجددا سر برآورده است و در خبرها مشاهده می‌کنید که مرتب عملیات مسلحانه در عراق به همان سبک ایام حضور نیروهای آمریکایی که منجر به خروج نیروهای آمریکایی شد، هستیم. گاهی وقت‌ها خود آمریکایی‌ها عملیاتی انجام می‌دهند و آن را به الحشدالشعبی منتسب می‌کنند برای اینکه چهره الحشدالشعبی را تخریب کنند، ولی مردم یواش‌یواش تشخیص می‌دهند که عملیاتی که آنها برای بدنام کردن الحشدالشعبی و عملیاتی که مقاومت اسلامی برای به لرزه درآوردن ستون‌های نظامی آمریکا انجام می‌دهند از یکدیگر متفاوت است. بنابراین عکس آن چیزی که آمریکا هدف‌گذاری کرده بود، در عراق رخ داد. در سوریه هم درست است که الان وضعیت به خاطر کرونا راکد است، ولی بخش اعظم زمین‌هایی که در تصرف نیروهای تروریستی بود، به برکت حضور مستشاری ایران و فرماندهی هوشمند سردار سلیمانی آزاد شد و اعتماد نظام سوریه و شخص بشار الاسد را به همراه داشت. آنگونه که بشار الاسد در معیت یک شخصیت نظامی (سردار سلیمانی) دمشق را ترک و در آن شرایط خاص با مقام معظم رهبری ملاقات کرد که البته باعث کدورت خاطر برخی از آقایان شد. شخص اول نظام سوریه اینقدر به هوشمندی، ایمان و انضباط این بزرگوار اعتماد داشت که خودش را به سردار سلیمانی سپرد و به ایران آمد و به سوریه بازگشت و این قضیه در اعتماد سوری‌ها به نظام جمهوری اسلامی ایران و حمایت‌های ایران اثرگذار بوده است. * سید حسن نصرالله ورق را برگرداند در لبنان مخصوصا بعد از انفجار فجیع بندر بیروت فلش‌ها به سمت حزب‌الله رفت و مخصوصا ناوگان رسانه‌ای دشمن در داخل و خارج عنوان کردند که سلاح‌های حزب‌الله اینجا انبار شده بود و بدون انضباط نگهداری می‌شد و این انفجار کار حزب‌الله بوده است. با یک هوشمندی بسیار ظریف و ادبیات قوی و تحلیل بسیار مستند و موثق، سید حسن نصرالله این ورق را برگرداند و امروز حزب‌الله ناجی لبنان است و در بعد امنیتی و سیاسی و حتی در جبهه جنوب آن طور که می‌گویند هنوز ارتش رژیم صهیونیستی در حالت آماده‌باش قرار دارد که انتقام شهیدی که اسرائیلی‌ها در سوریه به شهادت رساندند، گرفته می‌شود. منتها این هم باز هوشمندی است، قرار بود قبل از انفجار بندر این انتقام گرفته شود، ولی مکث کردند که غبار انفجار فرو بنشیند و ان‌شاءالله قطعا وعده‌ای که سید حسن نصرالله داده عملی خواهد شد و رژیم صهیونیستی به شدت هراسناک است و در داخل سرزمین‌های اشغالی بحث استعفا و ترخیص برخی نیروهایی که روحیه خود را از دست داده و خسته و روانی شده‌اند، مطرح است. * عادی‌سازی روابط با رژیم صهیونیستی پایدار نخواهد بود در یمن کاملا ورق برگشته و توازن رعب و توازن راهبردی مخصوصا روی زمین است. الان مأرب در محاصره نیروهای دولت نجات ملی انصارالله و ارتش یمن است و با عقلانیت و هوشمندی که سردار سلیمانی به نهضت مردم یمن چه انصارالله چه عشایر و چه کمیته‌های انقلابی، برای جلوگیری از خونریزی بیشتر داد، الان در حال مذاکره با عشایر هستند، مخصوصا پس از آزادسازی پایگاه مهم و راهبردی «ماس» که این خیلی مهم است. در سطح منطقه موج اعتراض علیه مسئله عادی‌سازی روابط با رژیم صهیونیستی هم از داخل فلسطین اشغالی و هم در سراسر منطقه وجود دارد. درست است با حکام اقدام به عادی‌سازی روابط می‌کنند، ولی این عادی‌سازی روابط به قول مقام معظم رهبری پایدار نخواهد بود. چون یک عادی‌سازی فرمالیته و بیشتر روانی است تا عادی‌سازی که بخواهد موازنه منطقه و راهبرد رقابت منطقه را بین ما، محور مقاومت، رژیم صهیونیستی و آمریکا برگرداند. نه مردم مصر عادی‌سازی را پذیرفتند، نه مردم اردن، در سودان و مغرب و تونس ت
اهرات برپا می‌شود و در کشورهای عربی نیز مردم مخالف این عادی‌سازی هستند و این اقدام را که خیانت به آرمان فلسطین و ملت‌های این کشورهاست، را محکوم می‌کنند. وضعیت محور مقاومت علیرغم همه توطئه‌ها و هزینه‌های نجومی که به قول ترامپ هفت تریلیون دلار خرج کردیم و نتوانستیم، به دلیل اینکه ذات منطقه، مزاج و تاریخ و فرهنگ مردم منطقه این را نمی‌پذیرد، این‌گونه است. تاریخ مبارزات مردم با استعمار تاریخ کهنی است، نمی‌خواهم به ۲۰۰ تا ۳۰۰ سال قبل برگردم حتی از زمان انقلاب عشرین (ثورة العشرین‎) عراق و انقلاب بر علیه اشغالگران فرانسوی در شمال آفریقا، تاریخ منطقه ما چه در غرب آسیا و چه در شمال آفریقا این روند استعماری را نمی‌پذیرد. ممکن است مدتی بیایند و خفقان ایجاد کنند، ولی خصلت منطقه و فرهنگ جهادی اسلام و مخصوصا مکتب تشیع به عنوان عدم تسلیم دشمن و عدم پذیرش ذلت تزریق می‌شود. این فرهنگی است که سردار سلیمانی با هوشمندی توانست در تمام نقاط محور مقاومت، مخصوصا برای جوان‌ها جا بیندازد. * آمریکایی‌ها در بازمهندسی منطقه، موفق نبودند پاک آیین: هدف غربی‌ها و آمریکا بازمهندسی منطقه از طریق ایجاد تفرقه بین کشورها و ملت‌ها، نقض حاکمیت ملی کشورها، تجزیه کشورها و نقض تمامیت ارضی آنها و مسلط کردن تروریسم بر منطقه برای تامین منافع رژیم صهیونیستی که راهبرد اصلی همه دولت‌های آمریکا تاکنون، بوده است. آیا این امر محقق شده است؟ به طور طبیعی خیر. سوریه که آمریکایی‌ها مدعی بودند ظرف یک ماه دیگر سقوط می‌کند، قدرتمند‌تر از گذشته به کار خودش ادامه می‌دهد و ما به زودی شاهد تحولات مثبتی به خصوص در حوزه سازندگی در این کشور هستیم. عراق به مراتب قدرتمندتر از گذشته است و آمریکایی‌ها مجبور هستند از عراق بروند و این یک امر محتوم است. آمریکایی‌ها قبل از اینکه بروند تصمیم گرفتند نیروهای داعش را به صورت نیابتی در عراق سامان دهند که با مبارزات الحشدالشعبی شاهد شکست این گروهک در عراق هستیم. در لبنان قدرت حزب‌الله به مراتب بیش از گذشته است و محور مقاومت قدرتمند شده است. در افغانستان شاهد خروج آمریکایی‌ها هستیم و چشم اندازی برای صلح در این کشور ایجاد شده و جغرافیای منطقه تغییر نکرد، مرزهای بین‌المللی تغییر نکرد و هیچ کشوری تجزیه نشد. اینها همه نشان می‌دهد آمریکایی‌ها در بازمهندسی منطقه، موفق نبودند. نمونه مهم دیگر آن، وضعیت رژیم صهیونیستی است که ادعای ما نیست و تحلیلگران دنیا روز به‌روز بحث زوال و افول رژیم صهیونیستی را مطرح می‌کنند. در دو سال گذشته دولت شکننده رژیم صهیونیستی مجددا مجبور شد انتخابات چهارم را برگزار کند و این رژیم کاملا بی‌ثبات است و نتانیاهو نیز متهم به فساد است و تظاهرات هر روز علیه او شکل می‌گیرد. وضعیت اخیر و هکرهایی که به جان مناطق و مراکز استراتژیک رژیم صهیونیستی افتاده همه حاکی از این است که این رژیم در حال زوال است و به دنبال راهی است تا به نحوی یهودیان را به خارج از اسرائیل به «پاتاگونیا»، در آرژانتین گسیل بدهد و از این وضعیت رها شود. واقعیت این است که در سایه مبارزه محور مقاومت به رهبری و فرماندهی کسانی مثل سردار سلیمانی و ابومهدی المهندس و سید حسن نصرالله، محور مقاومت پوینده و بالنده حرکت می‌کند و آن‌که شکست‌خورده و ناکام بوده، آمریکا و رژیم صهیونیستی است. امیدوارم رسانه‌ها رسالت خود را برای معرفی نظریه‌هایی که می‌تواند در معرفی مکتب سردار سلیمانی به آن پرداخته و به گفتمان و به دستورالعمل تبدیل شود، نه در ایران بلکه در سایر کشورهای منطقه اهتمام بورزند. انتهای پیام /
خبرگزاری فارس- گروه قرآن و فعالیت‌های دینی: پیامبر اعظم (ص) می‌فرمایند: «نوروا بیوتکم بتلاوة القرآن» خانه‌های خود را با تلاوت قرآن نورانی کنید. (اصول کافی ۲ / ۶۱۰) در ادامه تلاوت ترتیل صفحه ۵۹۱ قرآن کریم شامل همه سوره مبارکه طارق و آیات ۱ تا ۱۵ سوره مبارکه اعلی باصدای شهریار پرهیزکار تقدیم می‌شود. انتهای پیام /
به گزارش خبرگزاری فارس، مسابقات هفته هفدهم لیگ برتر انگلیس آغاز شد. در نخستین روز از سال ۲۰۲۱ اورتون در خانه و ورزشگاه گودیسون پارک میزبان وستهام شد. بعد از آنکه دو تیم در پایان نیمه اول با تساوی بدون گل به رختکن رفتند، انتظار می‌رفت در نیمه دوم اورتونی‌ها با توجه به شرایط خوب خود به برتری برسند. اما در دقیقه ۸۶ توماس سوکک تک گل بازی را به نفع وستهام زد تا سال را با بردی خارج از خانه شروع کند. با انجام این پیکار اورتون در امتیاز ۲۹ باقی ماند. این تیم اکنون در رده چهارم جدول قراردارد. وستهام با این برد ۲۶ امتیازی شد و در رده دهم جدول جای گرفت. انتهای پیام / ش
به گزارش گروه بین‌الملل خبرگزاری فارس، یک مسجد در منطقه «بادن وورتمبرگ» در جنوب غربی آلمان روز جمعه برای دومین بار متوالی طی دو هفته گذشته مورد حمله قرار گرفت. «علی اوزدمیر» از مسئولان بنیاد مسجد در آلمان گفت که در اولین ساعت‌های روز نخست سال نوی میلادی، مسجد «فاتح» در شهر «سونتیم» مورد حمله قرار گرفت و به آن خسارت مادی وارد شد. بر اساس گفته این مسئول در بنیاد مسجد آلمان، شیشه‌ها و حصار چوبی در خارج این مسجد در حمله مهاجمان شکسته شده است. وی اضافه کرد: ‌ «طی دوهفته اخیر، این دومین حمله به این مسجد بوده است.» اوزدمیر گفت که افرادی که به این مسجد مراجعه می‌کنند و اعضای بنیاد مسجد آلمان از این حملات نگران هستند. وی گفت که این حمله به پلیس گزارش‌شده و پلیس اعلام کرده که تحقیقات درباره این حمله را انجام خواهد داد. انتهای پیام /.
به گزارش خبرگزاری فارس از قم، در پیام آیت‌الله حسین نوری همدانی آمده است: خبر ارتحال فقیه عالیقدر آیت‌الله آقای حاج شیخ محمدتقی مصباح یزدی رحمت‌الله علیه موجب تأسف وتأثرعمیق اینجانب گردید. در ادامه این پیام تصریح‌شده است: درگذشت آن عالم متقی بی‌شک ثلمه عظیمی است که به راحتی قابل جبران نخواهدبود. در این پیام آمده است: علمیت ایشان در ابعاد مختلف، تواضع و اخلاص، تقوا و زمان‌شناسی، صراحت لهجه در دفاع از ارزش‌های اسلام و انقلاب موجب برجستگی آن مرحوم بوده است. در این پیام یادآور شده است: تربیت شاگردان فراوان و تأسیس مرکز علمی و پژوهشی امام خمینی رحمت‌الله علیه و آثار قلمی متعدد و بیان مناظره‌های مستدل و محکم ازخصوصیات ویژه ایشان بود و در بیان دیگر مرحوم آیت‌الله مصباح سراسر عمر با ارزش خود را در راه ترویج مکتب اهل‌بیت علیهم السلام سپری کرد و از هیچ کوششی دریغ نکرد و می‌تواند بعنوان یک الگوی ارزنده برای طلاب محترم باشد. در این پیام یادآور شده است: ارتحال این دانشمند محترم و فقیه با اخلاص را به ساحت مقدس حضرت بقیة‌الله امام عصر (عج)، مقام معظم رهبری، حوزه‌های علمیه و مجامع دیگر علمی و به شاگردان و ارادتمندان ایشان بویژه همسر و فرزندان و داماد محترمشان تسلیت عرض نموده و علو مقام برای آن فقیدسعیدمسئلت می‌نمایم.
به گزارش حوزه دانشگاهی خبرگزاری فارس، سید محمد حسینی رئیس دانشگاه مذاهب اسلامی و دبیرکل کانون دانشگاهیان ایران اسلامی طی پیامی رحلت آیت‌الله مصباح یزدی را تسلیت گفت. متن پیام رئیس دانشگاه مذاهب اسلامی به شرح زیر است: باسمه تعالی موت العالم مصیبة لا تجبر و ثلمة لا تسد علامه مجاهد، فیلسوف فرزانه، مجتهد انقلابی، متفکر پارسا، مدافع حریم امامت و اصل مترقی ولایت‌فقیه، مرد میدان روشنگری و مبارزه با التقاط و انحراف، پاسدار نستوه اصول و ارزشهای الهی، دانشمند و نظریه‌پرداز برجسته جهان اسلام، حضرت آیت‌الله محمدتقی مصباح یزدی پس از عمری پر خیر و برکت، تألیف آثار گرانسنگ و تربیت شاگردانی فاضل دعوت حضرت حق را لبیک گفت و به دیدار معبود شتافت. از خداوند رحمان، علو درجات آن عالم ربانی و فقیه صمدانی را طلب می‌کنم و در این مصیبت بزرگ، صبر و اجر برای رهبر معظم انقلاب، مراجع عظام، علمای اعلام و مردم متدین ایران مسئلت می‌کنم. روحش شاد، یادش گرامی و اندیشه‌های ژرفش همواره زنده‌باد. والعاقبة لأهل التقوی و الیقین
وحید شادی نیا امروز در گفت و گو با خبرنگار فارس در تبریز اظهار داشت: واژگونی پرشیا در شهر گوگان دو فوتی و دو مصدوم برجای گذاشت. وی از اعزام دو اکیپ اورژانس به محل از پایگاه‌های آذرشهر و گوگان خبر داد و افزود: ظهر امروز جمعه، براثر واژگونی پرشیا در جاده ائل می‌دانی گوگان متاسفانه دو پسر ۱۳ ساله و ۹ ساله در دم جان باختند و دو مصدوم تحت مراقبت‌های کارشناسان اورژانس به بیمارستان شهید مدنی آذرشهر انتقال برای ادامه درمان به بیمارستان امام رضا (ع) تبریز اعزام شدند. انتهای پیام / ۶۰۰۲۱
به گزارش خبرگزاری فارس از یاسوج این روزها بیش از همیشه بازار استان کهگیلویه و بویراحمد و همچنین فعل و انفعالات آن از جمله هرگونه قاچاق و احتکار در تیررس دستگاه‌های نظارتی و بازرسی به ویژه تعزیرات حکومتی و البته دستگاه قضایی و نیروی انتظامی قرار داد. تعزیرات حکومتی استان کهگیلویه و بویراحمد که بیش از همه دوره‌های گذشته جان گرفته و از مدیرکل تا مسوول روابط عمومی و قضات آن در کف بازار و خیابان حضور دارند با هرگونه تخلفی در سطح استان فارغ از دیدگاه‌های سیاسی و نگاه‌های کور طایفه‌ای و خانوادگی و ایلی و منطقه‌ای برخورد می‌کنند. به همین منظور با همکاری و هماهنگی نیروی انتظامی و تعزیرات حکومتی هرگونه قاچاق کالا نیز تحت رصد این دو دستگاه قرار دارد به نحوی که در هفته‌های اخیر خبرهای خوبی از کشف و ضبط کالا در استان شنیدیم. در یکی از آخرین اقدامات تعزیرات حکومتی به همراهی نیروی انتظامی یک کامیون آرد کیسه‌ای با همکاری کلانتری ۱۴ شهرستان بویراحمد واقع در تلخسرو کشف و ضبط گردید. محمد پناهی سخنگو و مدیر روابط عمومی تعزیرات حکومتی استان با بیان اینکه تعزیرات حکومتی تعطیل و غیر تعطیل و جمعه و شنبه نمی‌شناسد و در این دوره با همه توان به دنبال ایجاد آرامش بر بازار و کسب رضایت مردم است اظهار کرد: بدون هیچ‌گونه مسامحه‌ای به دنبال ایجاد نظم و برقراری قانون در بازار هستیم و با هرگونه احتکار و قاچاق ولو کمترین و کوچکترین نوع آن برخورد قانونی و دور از هر گونه رابطه خواهیم کرد. انتهای پیام / ۸۲۰۰۹
به گزارش خبرگزاری فارس، در اواخر سال گذشته میلادی بورسیادورتموند به علت نتایج ضعیفی که «لوسین فاوره» گرفت، به همکاری با مربی سوئیسی خاتمه داد. بعد از او «ادین ترزیچ»، دستیار جوانش به عنوان سرمربی موقت زمام امور زنبورها را تا پایان فصل برعهده گرفت. به باور «کریستوف دائوم» مدیریت باشگاه آلمانی باید مربی با مشخصات یورگن کلوپ، سرمربی کنونی لیورپول انگلیس و مسئول فنی دورتموند در سال‌های ۲۰۰۸ تا ۲۰۱۵ را به خدمت گیرد. دائوم در گفت وگویی با سایت ورزش آلمان گفت: فرقی نمی‌کند چه مربی به دورتموند بیاید. چون به خاطر نداشتن افتخار قهرمانی در سال‌های اخیر، کارش بسیار سخت خواهد بود. وی افزود: این‌که ما در فصل آینده نیز ادین ترزیچ را روی نیمکت بورسیا ببینیم، بعید می‌دانم. او ادامه داد: در دورتموند باید بروند و یک مربی با مشخصات کلوپ را به خدمت گیرند. به باور این پیشکسوت باسابقه، یولیان ناگلس مان، سرمربی جوان آر. ب لایپزیگ می‌تواند گزینه خوبی برای هدایت بورسیادورتموند باشد. انتهای پیام / ش
به گزارش خبرگزاری فارس از اهواز به نقل از پایگاه خبری پلیس، محمد عزیزی اظهار کرد: در پی وقوع چند فقره سرقت مسلحانه موتورسیکلت در این شهرستان، شناسایی و دستگیری سارقان در دستور کار ماموران این فرماندهی قرار گرفت. وی بیان داشت: در همین راستا ماموران کلانتری ۱۱ پس از بررسی موضوع با اقدامات اطلاعاتی دو سارق مسلح عامل آن سرقت‌ها را شناسایی و پس از هماهنگی با مرجع قضائی طی عملیاتی غافلگیرانه دستگیر کردند. فرمانده انتظامی شهرستان بهبهان تصریح کرد: در بازرسی از مخفیگاه متهمان یک قبضه سلاح گرم و مهمات مربوطه و یکدستگاه موتورسیکلت سرقتی کشف شد. سرهنگ عزیزی با بیان اینکه در تحقیقات بعمل آمده مشخص شد، سارقان مذکور عاملان تیراندازی‌های شبانه منطقه تامین اجتماعی بهبهان بوده‌اند، اضافه کرد: تحقیقات جهت کشف دیگر اقدامات مجرمانه در دستور کار است. فرمانده انتظامی بهبهان با بیان اینکه شاکیان می‌تواند جهت طرح و یا پیگیری شکایت خود به کلانتری ۱۱ مراجعه کنند، از شهروندان خواست: اطلاعات خود از سارقان و مخلان نظم و امنیت را از طریق سامانه ۱۱۰ به پلیس گزارش دهند. انتهای پیام / ۷۲۰۱۳
به گزارش خبرنگار سیاسی خبرگزاری فارس، دقایقی بعد از انتشار خبر درگذشت آیت‎الله مصباح یزدی، جمعی از دانشجویان، طلاب و مردم با حضور در مقابل بیمارستان بیمارستان محل بستری آیت‎الله مصباح یزدی با این عالم وارسته و فیلسوف مجاهد وداع کردند. مردم و دانشجویان همچنین با روشن کردن شمع در مقابل بیمارستان یاد و خاطره آیت‎الله مصباح یزدی را گرامی داشتند و در مقابل بیمارستان به مناسبت درگذشت آیت‌الله مصباح یزدی به عزداری پرداختند. دانشجویان همچنین تصاویری از آیت‌الله مصباح یزدی و دست‌نوشته‌هایی از سخنانش ایشان را در اطراف بیمارستان نصب کرده‌اند. به گزارش فارس، لحظاتی پیش بود که روح بلند و ملکوتی فقیه انقلابی فیلسوف مجاهد حضرت آیت‌الله محمدتقی مصباح یزدی به ملکوت اعلی پیوست. انتهای پیام /
آیت‌الله سید محمد غروی در گفت‌وگو با خبرنگار فارس در قم، ضمن تسلیت رحلت آیت‌الله مصباح یزدی به رهبرمعظم انقلاب و جامعه علمی و حوزوی کشور، با اشاره به شخصیت علمی این عالم فقید، اظهار کرد: این عالم فقید از شخصیت بی‌بدیل و بی نظیری از نظر علمی، اخلاقی و اخلاص برخوردار بود. وی با اشاره به اینکه آیت‌الله مصباح یزدی شاگردان بسیاری را در زمینه‌های گوناگون علمی پرورش داده است، تصریح کرد: یکی از زمینه‌هایی که این عالم فقید در آن بسیار شاخص محسوب می‌شد فلسفه اسلامی بود و با وجود اینکه ایشان از فیلسوفان حکمت متعالیه محسوب می‌شد اما فیلسوفی صاحب‌نظر نیز به شمار می‌رفت که در این راستا می‌توانیم به حاشیه بر نهایه الحکمه اشاره کرد که توسط این فیلسوف ربانی به تالیف رسیده است. عضو جامعه مدرسین حوزه علمیه قم ادامه داد: این عالم ربانی در زمینه معارف قرآن نیز صاحب‌نظر و صاحب قلم به شمار می‌رفت و از نخستین کسانی بود که تفسیر موضوعی قرآن را با روشی خاص و درک عمیق بسط و گسترش داد و تدریس کرد. این عالم ربانی همچنین در فلسفه اخلاق نیز دیدگاه نو و قوی داشت. وی اضافه کرد: از نظر اخلاقی نیز ایشان صاحب‌نظر بود و مجموعه بسیار غنی و مستحکمی از ایشان برجای‌مانده است و دروس اخلاق که توسط این عالم ربانی تدریس می‌شد امروز گنجینه‌های گرانقدری است که توسط موسسه ایشان جمع‌آوری و در اختیار تشنگان علم و معرفت گذاشته می‌شود که بهترین و سالم‌ترین کتاب‌ها در زمینه اخلاق به آیت‌الله مصباح یزدی تعلق دارد. آیت‌الله غروی با بیان اینکه شخصیت علمی آیت‌الله مصباح یزدی مثال زدنی بود، گفت: ایشان از نخستین کسانی بود که در ارتباط با علوم انسانی دارای دیدگاهی خاص بود که در همین راستا پژوهشگاه حوزه و دانشگاه و پس از آن موسسه علمی امام خمینی (ره) را تاسیس کرد و خدمات گسترده تحقیقی و پژوهشی داشت. عضو جامعه مدرسین حوزه علمیه قم خاطرنشان کرد: آیت‌الله مصباح یزدی عالمی مخلص بود که براساس دیانت و اخلاص عمل می‌کرد و از نظر تفکر اسلامی و معرفتی دارای یک عمق بینش بوده و از صلابت و سلامت خاص برخوردار بود که ایشان را در کنار سایر بزرگان نمونه کرده بود. انتهای پیام / ۷۸۰۲۷ / و
به گزارش خبرگزاری فارس، در تابستان سال جاری گریلیش به حضور در تیم نخست شهر منچستر بسیار نزدیک شد. رسانه‌ها بارها گزارش کردند هافبک ۲۵ ساله تا حضور در الدترافورد فاصله کمی دارد. در نهایت گریلیش به همکاری با آستون ویلا ادامه داد. طبق اعلام دیلی میل، منچستریونایتد که می‌خواهد به دوران طلایی خود بازگردد، نقشه جذب این بازیکن را می‌کشد که تاکنون ۵ بازی برای تیم ملی انگلیس انجام داده است. البته جذب چنین بازیکنی برای یونایتد بسیار پرهزینه خواهد بود. زیرا بابت عقد قراردادی ۵ ساله باید ۱۰۰ میلیون پوند هزینه کند. گریلیش در فصل جاری ۵ گل زده و ۸ پاس گل داده است. انتهای پیام / ش
امیرعلی احمدزاده در گفت‌و‌گو با خبرنگار فارس در تبریز اظهار داشت: در هفته اول و دوم لیگ دسته یک ایران در بوشهر به مصاف تیم ایرانجوان این شهر رفته و در تبریز هم میزبان تیم حفاری خوزستان بودیم که هر دو با‌زی با تساوی بدون گل به اتمام رسیده و باید بگویم از هر دو از تیم‌های ریشه‌دار و با سابقه فوتبال کشور بوده و چند سال هست که در سطح بالا کار می‌کنند. وی گفت: تیم کار دو بازی قبلی خود در فاز دفاعی و حمله خوب کار کرده و در فاز دفاعی در دو بازی گلی دریافت نکردیم و در حمله هم موقعیت‌های خوبی را به دست آوردیم که می‌توانستیم با گل کردن این فرصت‌ها در این بازی‌های به برتری دست‌یافته و با ۶ امتیاز زمین مسابقه را ترک نمایم. سرمربی تیم محتشم تبریز گفت: روی‌هم‌رفته از عملکرد تیم در این دو بازی رضایت دارم و انشاالله در بازی فردا برابر فولاد نوین اهواز که از تیم‌های خوب کشور است، نمایش خوبی را داشته و به ۳ امتیاز بازی دست یابیم. وی تصریح کرد: نباید از خط دفاعی تیم غافل شویم، اما توجه ویژه‌ای هم به خط حمله داشته و تمرینات خوبی را در طول هفته انجام و مصمم به پیروزی در برابر حریف خوزستانی هستیم تا بتوانیم نخستین برد تیم را جشن بگیریم. انتهای پیام / ۶۰۰۱۷
به گزارش خبرگزاری فارس از مشهد، امیر سرتیپ ستاد رضا آذریان ارشد نظامی آجا در پیامی ضمن گرامیداشت ۱۳ دی‌ماه سالروز شهادت سردار رشید اسلام حاج قاسم سلیمانی که به نام روز جهانی مقاومت نام‌گذاری شده است، این روز را نمایانگر قدرت جبهه مقاومت و هراس دشمنان از قدرت ایران اسلامی توصیف کرد. در متن پیام فرماندهی قرارگاه منطقه‌ای شمال شرق آجا آمده است: در تاریخ این مرزوبوم نام سرداران با اخلاص و حماسه‌سازی به چشم می‌خورد که با رشادت و خون خود نه‌تنها از وجب‌به‌وجب خاک کشور عزیزمان پاسداری کردند بلکه باعث اتکا ملت‌ها و مردم مظلوم کشور‌هایی بودند که می‌خواستند استکبار را از کشور خود بیرون کنند. سردار شهید ما حاج قاسم سلیمانی نمونه‌ای بی‌نظیر از یک چهره حماسه‌ساز و سرباز انقلاب است، حاج «قاسم سلیمانی» فرمانده‌ای شجاع و فداکار است که چهار دهه در خط مقدم دفاع از عزت، اقتدار و امنیت ملت بزرگ ایران، مظلومان جهان به‌ویژه کشورهای اسلامی مردانه جنگید و سرانجام درراه اعتلای اسلام، قرآن و اهل‌بیت عصمت و طهارت (ع) جان خویش را به پیشگاه حضرت حق و به تأسی از سالار شهیدان حضرت اباعبدالله الحسین (ع) فدا کرد. به فرموده مقام عظمای ولایت حضرت آیت‌الله خامنه‌ای (مدظله‌العالی) «شهادت سلیمانی یک حادثه تاریخی است، یک حادثه معمولی نیست که از یاد تاریخ برود؛ این در تاریخ ثبت شد به‌عنوان یک نقطه روشن و شهید سلیمانی هم قهرمان ملت ایران شد و هم قهرمان امت اسلامی شد»؛ حاج «قاسم سلیمانی» چهار دهه از عمر پربرکت خود را وقف دفاع از ایران اسلامی کرد اما شجاعت ایشان در دوره مبارزه با گروه‌های تروریستی و تکفیری داعش زبانزد شد به‌گونه‌ای که نامش لرزه بر اندام دشمن می‌انداخت. در کنار رشادت‌ها و خون‌هایی که مردان و زنان این مرزوبوم برای عزت کشورمان با دست‌خالی در برابر دشمنان اهدا کردند حالا ۱۳ دی‌ماه ۱۳۹۹ و در اولین سالروز شهادت حاج قاسم سلیمانی که به شکل نا‌جوانمردانه‌ای توسط تروریسم بین‌الملل به شهادت رسید به دنیا و تمام کشور‌هایی که قصد تجاوز به اقتدار ملت ایران را دارند می‌گوییم ما ملت شهادت هستیم و کشور و انقلاب ما راهش با سربازان تازه‌نفسش ادامه خواهد یافت. امروز پیر و جوان قاسم سلیمانی هستند و این نهضت ادامه خواهد یافت تا با یاری خداوند با انتقام سخت با حضور خصمانه آمریکا در منطقه پایان دهیم. این‌جانب ضمن گرامیداشت یاد و خاطره شهیدان سردار سپهبد حاج «قاسم سلیمانی»، «ابو مهدی المهندس» و دیگر همراهان شهیدش که هم‌زمان با چهلم شهادت دانشمند عزیز کشورمان محسن فخری زاده شده است، اعلام می‌دارم حاج قاسم تنها به ملت ایران تعلق نداشت ازاین‌رو دست‌های منتقم امت اسلامی و مظلومان جهان انتقام این خون‌های پاک را از آمریکای جنایتکار خواهد گرفت و دشمنان بدانند، ملتی که شهادت دارد، هرگز اسارت ندارد و راه روشن شهدا توسط جوانان برومند ایران اسلامی پرقدرت ادامه خواهد داشت. انتهای پیام / ۷۰۰۴۲ / و
به گزارش خبرگزاری فارس از قزوین، طبق اعلام دانشگاه علوم پزشکی قزوین، در ۲۴ ساعت گذشته، بر اساس معیارهای قطعی تشخیصی، ۸۳ بیمار جدید مبتلا به کووید ۱۹ در استان قزوین شناسایی و ۴۱ نفر نیز در این مدت، بستری شدند. با احتساب این تعداد بستری‌ها، کل بیماران بستری در سطح بیمارستان‌های استان قزوین به ۲۲۶ نفر رسید، ۱۸ نفر از بیماران نیز در این مدت از بیمارستان ترخیص شده‌اند. همچنین در ۲۴ ساعت گذشته تعداد بیماران بدحال و متصل به دستگاه‌های کمک تنفسی ۲۲ نفر بوده است و ۲ نفر از هم استانی‌ها نیز با علائم قطعی کرونا جان خود را از دست دادند. گفتنی است با اضافه شدن، فوتی‌های جدید، تعداد کل فوتی‌های استان قزوین از ابتدای شیوع کرونا به هزار و ۲۲۳ نفر رسید و تعداد کل بستری‌ها نیز در این مدت ۱۶ هزار و ۲۲۴ نفر بوده است. انتهای پیام
به گزارش حوزه دانشگاهی خبرگزاری فارس، حجت‌الاسلام والمسلمین مصطفی رستمی رئیس نهاد نمایندگی مقام معظم رهبری در دانشگاه‌ها، طی پیامی رحلت آیت‌الله مصباح یزدی (رضوان‌الله علیه) را تسلیت گفت. متن پیام به شرح ذیل می‌باشد: انالله و انا الیه راجعون روح ملکوتی فیلسوف عالی‌مقام و مجاهد انقلابی حضرت آیت‌الله مصباح یزدی به ملکوت اعلی پیوست، عمر پر برکت این عالم فرزانه سالیان متمادی در راه اسلام و تقویت انقلاب اسلامی صرف شد، ایشان در سالهای پیش از انقلاب ضمن حضور در مبارزات تشکیلاتی از سابقون انقلاب بود و سالها در کنار بزرگانی چون شهید دکتر بهشتی به کادرسازی برای انقلاب اسلامی پرداخت. آیت‌الله مصباح را باید معمار فضای عقیدتی و سیاسی بسیاری از نیروهای انقلاب دانست، باقیات‌الصالحات طرح ولایت نقش پررنگی در بالندگی فضای فکری تشکل‌های دانشجویی داشت و ان‌شاءالله خواهدداشت. ایشان در عرصه سیاست هم مشی و مرام حق طلبی را پیشه خود ساختند و در دوره هجمه سنگین برخی از سیاسیون و به اصطلاح روشنفکران در دهه هفتاد و هشتاد با جان و دل از انقلاب صیانت کردند، حمایت ایشان از جریان انقلاب در سال ۸۴ سبب نشد که چشم بر انحرافات برخی عناصر معلوم‌الحال در دولت دهم ببندند و شجاعانه ضمن مرزبندی با فتنه با انحراف هم مبارزه کردند. درگشت این عالم نستوه ضایعه‌ای بزرگ برای حوزه و دانشگاه است. این مصیبت را به رهبر انقلاب و بیت مرحوم آیت‌الله مصباح یزدی و شاگردان و علاقه‌مندان ایشان تسلیت و تعزیت می‌گویم. انتهای پیام /
به گزارش خبرگزاری فارس، شانس حضور کومان برای دیدار یکشنبه با ماینتسی‌ها کم است. وینگر ملی‌پوش و فرانسوی بایرن بعد از مصدومیتش در ۳ جلسه تمرینی حضور یافته اما با تیم تمرین نکرده است. او به صورت انفرادی و سبک تمرین کرده است. طبق اعلام امروز روزنامه بیلد، «لروی سانه» از آمادگی و انگیزه کافی برای حضور در ترکیب تیم قهرمان بوندس لیگا و اروپا برخورداراست. فوروارد ۲۴ ساله بعد از آنکه در آخرین بازیش برای باواریایی‌ها مورد انتقاد واقع شد، در تمرینات آماده سازی با جدیت بیشتری حضوریافت. نشریه آلمانی نوشت سانه آمادگی دارد تا توسط فلیک، سرمربی تیم فراخوانده شود و در ترکیب تیمش بازی کند. انتهای پیام / ش
به گزارش خبرگزاری فارس از شیراز، دومین کنگره بین‌المللی شعر خاتم سلیمانی با بیش از هزار و ۸۰۰ قطعه شعر از شعرای ۷ کشور جهان برگزار می‌شود. این اشعار در قالب‌های مختلف و در رثای سردار دلها شهید حاج قاسم سلیمانی سروده شده و ارائه خواهد شد. گفتنی است؛ بخش ویژه این مراسم یادبود شهادت دانشمند شهید محسن فخری زاده می‌باشد. اختتامیه کنگره شعر خاتم سلیمانی، شنبه ۱۳ دی‌ماه ساعت ۱۸ برگزار و مراسم به صورت زنده از صدا و سیمای مرکز فارس، رادیو سراسری فرهنگ و تارنمای: emamat-jomeh. ir / live پخش می‌شود. انتهای پیام / س
به گزارش حوزه دولت خبرگزاری فارس، حسن روحانی رئیس‌جمهور در پیامی با تسلیت رحلت آیت‌الله محمدتقی مصباح یزدی از استادان برجسته حوزه علمیه و بنیان‌گذار مؤسسه آموزشی و پژوهشی امام خمینی (ره)، از درگاه خداوند رحمان برای ایشان رحمت و مغفرت، و برای عموم بازماندگان صبر و سلامتی مسألت کرد. متن پیام تسلیت روحانی به این شرح است: انالله و انا الیه راجعون درگذشت آیت‌الله محمدتقی مصباح یزدی، از استادان برجسته حوزه علمیه و بنیان‌گذار مؤسسه آموزشی و پژوهشی امام خمینی (ره) موجب تأثر و اندوه گردید. اینجانب این ضایعه را به حوزه‌های علمیه، علمای اعلام، شاگردان، علاقمندان و به‌ویژه بیت مکرم آن مرحوم تسلیت می‌گویم و از درگاه خداوند رحمان برای ایشان رحمت و مغفرت، و برای عموم بازماندگان صبر و سلامتی مسألت دارم. انتهای پیام /
به گزارش خبرگزاری فارس از یاسوج، سیداحمد توسلی‌نیا اظهار داشت: حاج قاسم سلیمانی یک مکتب و یک فرهنگ بود که این مکتب می‌تواند برای همه ما درس باشد. مسئول مرکزآفرینش‌های فرهنگی هنری بسیج استان کهگیلویه و بویراحمد عنوان کرد: سالگرد شهادت سپهبد حاج قاسم سلیمانی فرصتی است تا بیش از پیش به ابعاد شخصیتی این شهید بزرگوار توجه کرده و مکتب حاج قاسم را بهتر بشناسیم. وی افزود: مرکز آفرینش­های هنری بسیج استان در راستای همین رسالت برای معرفی بهتر مکتب حاج قاسم اقدام به تولید آثار ویژه‌ای در بخش هنر و رسانه کرده است. مسئول مرکز آفرینش‌های فرهنگی هنری بسیج استان کهگیلویه وبویراحمد با تقدیر از همکاری حوزه هنری استان به دلیل هم افزایی در تولید آثار فاخر فرهنگی در استان گفت: نماهنگ سرود درد زمستانی، انیمیشن رجعت و کمیک موشن مثل ستاره به مناسبت سالگرد شهادت حاج قاسم سلیمانی در مرکز آفرینشهای فرهنگی و هنری بسیج کهگیلویه و بویراحمد ساخته شد. مسئول مرکز آفرینش‌های هنری بسیج کهگیلویه وبویراحمد گفت: انیمیشن رجعت تاکنون به چندین جشنواره ملی ارسال‌شده است و برای بیان سختی کار همین بس که بیش از ۶ ماه به صورت پاره‌وقت زمان برده است. مخاطبان جهت دریافت انیمیشن رجعت به صفحه زیر مراجعه کنند: https: / / b ۲ n. ir / ۴۸۱۲۸۲ هم‌چنین برای مشاهده کمیک موشن مثل ستاره به صفحه زیر مراجعه کنند https: / / b ۲ n. ir / ۸۱۰۲۹۲ انتهای پیام / ۸۲۰۲۴
به گزارش خبرگزاری فارس، هم‌زمان با یکمین سالروز ترور ناجوانمردانه و شهادت مظلومانه سردار دل‌ها سپهبد حاج‌قاسم سلیمانی، «فرهنگ‌سرای ارسباران» از علاقه‌مندان دعوت می‌کند با ارسال فایل ویدیویی اجرای لباهنگ قطعه «قاسم هنوز زنده است» کار «غلامرضا صنعتگر» در این مسابقه شرکت کنند. شرکت‌کنندگان می‌توانند اجرای خود را در قالب ویدیو با درج هشتگ‌زیر در صفحه شخصی خود بارگذاری کرده و صفحه دبیرخانه را به نشانی jomeh. delgir@ منشن کنند: #صبح‌یک‌جمعه‌دلگیر #فرهنگ‌سرای‌ارسباران ویدئوهای تولید شده باید پس از انتشار با قید نام، نام خانوادگی، کد ملی و شماره تماس به شماره واتس‌اپ ۹۲۲۳۰۲۵۴۵۸ ارسال شود. مهلت ارسال آثار: ۱۳ دی تا ۹ بهمن است. انتهای پیام /
به گزارش خبرگزرای فارس از تبریز، یوسف داوودی امشب در جلسه شورای گفت وگوی استان که با حضور وزیر صمت در اتاق بازرگانی تبریز برگزار شد، اظهار کرد: ما با تمام توان آماده کمک به صاحبان صنایع کل استان از دورافتاده‌ترین روستای استان تا تبریز پرافتخار هستیم. وی افزود: کشور از هر زمان دیگر نیازمند فعالیت صاحبان صنایع و فعالان اقتصادی است و در این شرایط سخت تحریم‌ها نقش اینها بسیار مهم است. نماینده سراب متذکر شد: خانه‌های ما و جیب‌های ما با محصولات الکترونیکی کره جنوبی احاطه شده و بازار کشورهای همسایه ما را ترکیه و برخی کشورها در اختیار گرفته‌اند که باید با حمایت از تولیدکنندگان داخلی فکری به این اتفاقات کنیم. وی با بیان اینکه بالای ۴۰ درصد تولید ناخالص داخلی مربوط به وزارت صمت و نقش این وزارتخانه بسیار مهم است، افزود: از این وزارتخانه تقاضا دارم نتیجه تحقیق و تفحص مجلس دهم در مورد خودروسازی را مشخص کنند. نماینده سراب در مجلس بر لزوم توزیع عادلانه ثروت و بودجه در کشور تاکید و تصریح کرد: طبق اعلام رسمی ایمیدرو در سال ۱۳۹۸ حدود ۵ ٫ ۴ میلیارد یورو صنایع معدنی در کشور به بهره‌برداری شده، و سوال ما این است کدام‌یک از این صنایع در استان آذربایجان شرقی بوده است. رئیس مجمع نمایندگان استان متذکر شد: آلومینا در استان ما که بسیار زیاد است کاملا بلاتکلیف به حال خود رها شده است. انتهای پیام / ۶۰۰۲۶
به گزارش خبرگزاری فارس از تبریز، علیرضا رزم حسینی، امشب در جلسه شورای گفتگوی دولت و بخش خصوصی استان آذربایجان شرقی بر لزوم ایجاد انعطاف‌پذیری در قوانین و مقررات تاکید و اظهار کرد: نمایندگان باید به نفع توسعه استان گام بردارند. وی افزود: برای توسعه صادرات به کشورهای آذربایجان و ارمنستان ستاد صادرات کشور آذربایجان را در استان آذربایجان شرقی قرار می‌دهیم و هر کاری می‌کنیم تا سرعت صادرات با این کشورها افزایش یابد. لزوم تکمیل زنجیره فولاد در آذربایجان رزم حسینی با اشاره به موضوع نخاله فروشی در معادن ابراز داشت: در اکتشافات عمقی و فرآوری معادن بویژه در آذربایجان شرقی که یک قطب معدنی است عقب‌افتادگی‌هایی داریم. وزیر صمت همچنین بر لزوم تکمیل زنجیره فولاد در آذربایجان شرقی و ایجاد توازن در صنایع معدنی تاکید کرد. این مسوول در بخش دیگری از صحبت‌های خود یادآور شد: ایدرو و ایمیدرو دو سازمان توسعه‌ای هستند که در جریان تحریم‌های شدید و برخی دیگر از مشکلات دچار لطمه شدند و باید در جهت احیای مجدد این سازمان‌ها تلاش کنیم تا نقش توسعه‌ای خود را ایفا کنند. وزیر صمت گفت: پروژه نفلین سینیت سراب اجرایی خواهد شد؛ کار را شروع می‌کنیم، مصوبه هیات دولت را هم در دستور کار قرار می‌دهیم و می‌گیریم. وی با بیان اینکه برای کاهش بوروکراسی اداری و رفع موانع توسعه کشور نمایندگان مجلس باید قوانین مزاحمی که وجود دارد رفع کنند، افزود: چرا دستگاه مجوز دهنده باید از ۲۳ دستگاه دیگر استعلام کند و در عین حال پاسخگوی بازرسی کل کشور و دیوان محاسبات باشد. این مسوول تاکید کرد: تا زمانی که شفافیت نباشد این مشکلات وجود خواهند داشت. فرصت مناسبی برای اشتغال و سرمایه‌گذاری با آزادسازی معادن راکد / ۱۱ هزار معدن و پهنه معدنی غیر فعال در کشور وی با بیان اینکه مصوبه آزادسازی معادن غیرفعال ابلاغ‌شده است، گفت: مهلت فعال‌سازی معادن راکد بر اساس این مصوبه به زودی تمام می‌شود و معادن غیرفعال توسط استاندار و شورای معادن به مزایده برای فعال‌سازی گذاشته می‌شوند. وزیر صنعت، معدن و تجارت با بیان اینکه بیش از ۱۱ هزار معدن و پهنه معدنی غیر فعال در کشور وجود دارد که با اجرای مصوبه، آزاد خواهد شد، اضافه کرد: آزادسازی این معادن فرصت بسیار مناسبی برای اشتغال و سرمایه‌گذاری خواهد بود. تقویت سازمانهای توسعه‌ای برای ایفای نقش واقعی خود رزم حسینی در بخش دیگری از سخنان خود با بیان اینکه سازمان‌های توسعه‌ای باید تقویت شوند تا نقش توسعه‌ای خود را به خوبی ایفا کنند، بیان کرد: پروژه‌های ایدرو و ایمیدرو در آذربایجان‌شرقی پیگیری و گزارشات لازم ارائه خواهد شد. انتهای پیام / ۶۰۰۲۶
به گزارش گروه سیاسی خبرگزاری فارس، قسمت جدید برنامه تلویزیونی دست‌خط با حضور حجت‌الاسلام سعادت‌نژاد مشاور عالی فرهنگی نیروی قدس سپاه از شبکه سوم سیما پخش شد. متن کانل این برنامه به شرح ذیل است: یک سال پیش، سال ۹۸، بامداد ۱۳ دی‌ماه بود که یک خبری ملت ایران را آشفته کرد و به نوعی می‌توان گفت داغ آن بر دل ما همچنان مانده است؛ بعد از یک سال شهادت سردار سپهبد حاج قاسم سلیمانی عزیز، باقی‌مانده است. امروز که برنامه پخش می‌شود دوازدهم دی‌ماه و در آستانه اولین سالگرد این شهید عزیز و دیگر شهدای مقاومت از جمله شهید ابومهدی المهندس و دیگر شهدای همراه این عزیزان هستیم. امروز فرصتی شد تا در خدمت یکی از رفقای قدیمی شهید حاج قاسم سلیمانی باشیم. کسی که از سال ۶۱ بعنوان بسیجی در لشگر ثارالله (ع) با حاج قاسم سلیمانی بوده تا لحظات آخر شهادت ایشان بعنوان مشاور در سپاه قدس فعالیت داشته است؛ حدودا ۳۷ سال همراه حاج قاسم بوده است. حرف‌های گفتنی فراوانی از حاج قاسم عزیز دارند که به نظرم این برنامه می‌تواند زوایای جدیدی را از حاج قاسم برای شما باز کند و امیدواریم اینطور باشد گرچه در این ایام زیاد گفته‌شده و امیدوارم حرف‌ها و نکات جدیدی در این برنامه مطرح شود که بیننده آن باشید و ان شاالله موثر باشد. در خدمت حجت‌الاسلام والمسلمین حاج آقا سعادت‌نژاد مشاور عالی فرهنگی سپاه قدس هستیم که همچنان هم در این سمت هستند؛ البته نماینده سابق ولی‌فقیه در سپاه قدس هم بوده‌اند که بخش‌هایی از سوابق ایشان را بیان کردم. *سلام و خوش آمدید. سلام علیکم و رحمه‌الله و برکاته، خیلی ممنون. *از اینجا شروع کنیم که بیان کردید از سال ۶۱ با حاج قاسم سلیمانی آشنا شدید. بله. *از نقطه آشنایی‌تان برای ما بگوئید. بسم‌الله الرحمن الرحیم. ضمن عرض تسلیت ایام غمبار فاطمیه، شهادت صدیقه اطهر فاطمه زهرا (س) خدمت جنابعالی و همه شنوندگان و بینندگان عزیز و با درود و سلام و صلوات بر ارواح طیبه شهدای انقلاب اسلامی، دفاع مقدس و مقاومت اسلامی، خاصه شهید عزیز سعید ما. آشنایی ما به صورت ابتدائی قبل از ورود به سپاه با حاج قاسم بود. سال ۶۱ بصورت نیروی رزمی تبلیغی به جبهه اعزام شدیم و به لشگر ۴۱ ثارالله رفتیم که فرماندهی این لشگر را حاج قاسم عهده‌دار بود و ارتباط تشکیلاتی و سازمانی و آرمانی با حاج قاسم پیدا کردیم. اولین خاطره را از حاج قاسم بیان کنم که در ابتدای ورود به سپاه با ایشان داشتم. در تغییر و تحولی که در منطقه ۶ بوجود آمد، یک استان از منطقه ۶ منفک شد و به منطقه ۹ سابق ملحق شد و در این تغییر و تحول که استان یزد به منطقه ۶ ملحق شد یک جلسه‌ای از مسئولین استان یزد اعم از استاندار، امام جمعه و مسئولین دیگر تشکیل شد و به منطقه ۶ آمدند. در این جلسه از حاج قاسم دعوت شد که آنجا گزارشی از وضعیت جبهه ارائه دهند. به یاد دارم در این جلسه حضرت آیت‌الله خاتمی امام جمعه فقید یزد حضور داشتند. حاج قاسم هم بلند شد و صحبت از جبهه کرد. آنقدر در این جلسه حاج قاسم جذبه معنوی و نفوذ کلام بالایی داشت و چنان تاثیرگذار بود که من گریه کردم، به حاج آقا روح‌الله خاتمی نگاه کردم و دیدم اشک بر پهنای صورت ایشان نشسته و گریه می‌کند. حاج قاسم همه را به گریه انداخت. *حاج قاسم جوان چند ساله بودند؟ آن روز حاج قاسم ۲۴ ساله بود. *این روحیه معنوی در سیر ۳۷ - ۳۶ سال که همراه ایشان بودید، ثابت بود یا رو به جلو رفت؟ چه ویژگی داشت که هم کسب و هم حفظ کرد؟ ابتدا از منشأ پیدایش این روحیه صحبت کنم که حاج قاسم هر چه داشت ذخیره و سرمایه از دفاع مقدس به دست آورده بود. بارها این سخن را از حاج قاسم شنیدم که می‌گفت من شرق و غرب عالم را رفتم، همه نوع مبارزین را دیده‌ام، همه نوع مجاهدین را دیده‌ام، همه نوع صحنه‌های جنگ و جبهه‌ها را دیده‌ام، والله برتر، با فضیلت‌تر، با معنویت‌تر از دوران دفاع مقدس ندیده‌ام. این ارتباط معنوی با خدا در او به گونه‌ای بود که اولا مقید به نماز شب بود؛ اهل تهجد بود. این تهجد حاج قاسم یادگاری از دفاع مقدس بود که تا آخر عمر ایشان ترک نشد. در نافله‌های شب و در نماز وتر، دعای ابوحمزه ثمالی را می‌خواند و اشک می‌ریخت. ای گریه حاج قاسم طوری بود که برخی از مواقع نزدیک ایشان خواب بودید از صدای گریه ایشان بیدار می‌شد. آقازاده حاج قاسم، آقا رضا، بعد از شهادت برای جمعی از علمای هند خاطرات پدر را تعریف می‌کرد می‌گفت با صدای گریه سحرگاه پدرم از خواب بیدار می‌شدیم. این ارتباط معنوی را حاج قاسم به زیرمجموعه خودش نیز انتقال می‌داد. طوری بود که بهترین نیروی خود را آن نیرویی می‌دید که اهل این حال و هوا باشد، لذا در لشگر ۴۱ ثارالله یک فریضه بود. نه این‌که حاج قاسم می‌گفت حتما باید نماز بخوانید؛ بلکه این جذبه معنوی ورود به جبهه و جنگ و لشگر ثارالله طوری بود که اگر کسی می‌آمد نماز شب نمی‌خواند و نماز شب او فوت می‌شد انگار نماز یومیه او فوت‌شده است. نماز شب را بچه‌ها در هر حالی حتی در شب عملیات می‌خواندند! خدا رحمت کند، شهید عزیزی به نام شهید حاج احمد امینی بود، فرمانده گردان غواص لشگر بود. همراه حاج قاسم بودیم، چند روز قبل از عملیات والفجر ۸ سری به این گردان و بچه‌ها زدیم و میزان آمادگی این بچه‌ها را حاج قاسم ببیند. از حاج احمد پرسید که وضع بچه‌های گردان چطور است؟ گفت حاج قاسم خیلی خوب است. حاج قاسم پرسید چطور؟ گفت چون بچه‌ها خوب گریه می‌کنند! بعد از عملیات در منطقه فرمانده گردان را دیدم و گفتم شب عملیات اوضاع چطور بود؟ گفت با چشم خودم دیدم و با گوش خودم شنیدم، موقعی که بچه‌های گردان غواص را به آب انداختم، نیمه‌شب نشده بود. قدری جلو رفتم و قوس کردم و یکباره متوجه شدم یکی می‌گوید سبحان‌الله والحمدالله، دیگری می‌گوید ایاک نعبد و ایاک نستعین، دیگری می‌گوید الحمدالله و فهمیدم نیمه‌شب شده و وقت نماز شب است. بچه‌های گردان غواص در حال غواصی نماز شب خود را می‌خوانند. یادم نمی‌رود شهید عزیز حاج قاسم را که چند روز قبل از عملیات روبروی اروند ایستاده بودیم و حاج قاسم در امواج طوفانی و وضعیت وحشی رودخانه اروند خیره شده بود. یکباره به گریه افتاد. گفتم چه شده است؟ گفت جان این بچه‌های مردم به دست من است و چند شب دیگر باید این نوجوانان و جوانان را در این آب بیندازم و در امان خدا باشند تا به آن سوی رودخانه بروند. چه به سر بچه‌ها می‌آید نمی‌دانم. *این جذبه معنوی، جذبه خاصی است و شما اشاره داشتید که از دل برمی آید و بر دل می‌نشیند. ولی سوال اینجاست که برخی افراد چنین جذبه معنوی را دارند اما روی افراد خاصی تاثیرگذار هستند، روی افراد معنوی و مذهبی تاثیرگذار هستند، روی افرادی که بچه حزب‌اللهی هستند. اما شهید سلیمانی روی اقشار مختلف تاثیرگذار است. حتی روی افرادی که خیلی مذهبی نیستند این اثرگذاری را دارد. حتی سخنرانی از ایشان منتشر شده که این جوانان همه جوان‌های ما هستند. همه اینها بچه‌های ما هستند. حاج قاسم عالمی از جاذبه بود. یعنی حاضر نبود یک بچه مسلمان را بخاطر گناهی که انجام داده، غیظ و طرد کند. سعی می‌کرد جذب و هدایتش کند. حاضر نبود با یک نفر که قیافه ظاهرالصلاح اسلامی ندارد برخورد کند. به او محبت می‌کرد تا جذب شود. به هر گونه اگر کسی مشکلی پیدا کرده بود، هر کسی بود حاج قاسم دنبال این بود که مشکل او را حل کند، گرفتاری او را حل کند. حاج قاسم حساسیت‌های همه افراد و همه گروه‌ها، همه ملیت‌ها را در نظر می‌گرفت و رعایت می‌کرد. مقدسات همه را در نظر می‌گرفت و تکریم می‌کرد. به گونه‌ای بود که سنی با حاج قاسم می‌نشست و تصور می‌کرد او سنی است، با شیعه می‌نشست، یک شیعه به تمام معنا بود. حاج قاسم با حماس کار می‌کرد که یک جریان سنی است ولی چنان مراقب مذهب اهل سنت بود که در کارها و اموری که با اینها مرتبط بود و نشست و برخاست‌هایی که داشت، به تمام معنا بچه‌های حماس به حاج قاسم عشق می‌ورزیدند. این بود که حاج قاسم را ممتاز کرد و همه او را دوست داشتند. سخنی که ابراهیم هنیه در تشییع پیکر حاج قاسم مطرح کرد واقعا اعتقاد جدی حماس بود که گفت ما شهادت می‌دهیم که حاج قاسم شهید قدس است و ۳ بار تکرار کرد. حاج قاسم را شهید قدس و فلسطین می‌دانند. در بازپس‌گیری آمرلی خیلی تصویر از حاج قاسم منتشر شد. یک روز از حاج قاسم پرسیدم که چرا این قدر خودت را جلوی دوربین بردی؟ شما همیشه از دوربین فرار می‌کردی، چطور شد اینجا خود را خیلی نشان دادی؟ گفت علت دارد، علت این بود که خواستم به همه دنیا بگویم این را بدانید اگر یک جایی حق شیعه‌ای ضایع شود و مورد ظلم قرار بگیرد من به عنوان حاج قاسم و جمهوری اسلامی، خط مقدم مبارزه با آن ظالم و متجاوز و در کنار شیعه مظلوم قرار خواهیم داشت. بارها اتفاق می‌افتاد که حاج قاسم با گروه‌ها و سران احزاب جلسه برگزار می‌کرد و به بحث و گفتگو می‌نشستند و صحبت به جایی از ائتلاف وحدت که باید درباره انتخابات یا دولت‌سازی برسند، نمی‌رسید. واقعا حاج قاسم خسته می‌شد و می‌دید بی‌نتیجه است جلسه را ختم می‌کرد. از همانجا به کربلا می‌رفت. اگر نزدیک قبر امیرالمومنین (ع) در نجف بود سر قبر امیرالمومنین (ع) می‌رفت و از ایشان می‌خواست. اشک و گریه در حانه اهل‌بیت (ع) رمز و کلید فتح و پیروزی برای حاج قاسم بود. *در حوزه داخلی، در ایام ۹ دی و فتنه بزرگ ۸۸ هستیم. در آن ایام حاج قاسم چه حال و هوایی داشت؟ حاج قاسم ضمن اینکه فراجناحی بود و به هیچ جناحی تعلق نداشت، ولی خط قرمز او ولایت بود. مطلبی را از ۹ دی بیان کنم که در آن ایام یک جلسه‌ای حاج قاسم با بچه‌های لشگر ثارالله داشت. یکی از آن جمع که متعلق به یک جریان و جناح بود پرسید نظر شما درباره فلانی چیست. شخص بزرگواری از یک جریان سیاسی را نام برد. *اسم نمی‌برید؟ نه، نمی‌خواهم اسم ببریم. حاج قاسم لبخندی زد و گفت فلانی این چه سوالی است که از من درباره افراد می‌کنی! من یک معیار و شاخص برای شما بیان کنم که از من داشته باشید. اگر همین بزرگواری که اسم بردید و تمام مراجع و تمام روحانیت و تمام مسئولین و روسای سه قوه و تمام وزرا و دولت و همه و همه یک‌طرف باشند و رهبر معظم انقلاب یک‌طرف دیگر باشد، من در کنار رهبر معظم انقلاب در مقابل همه آنها خواهم ایستاد. من یک جمله‌ای را از حاج قاسم فراموش نمی‌کنم، در جریان انتخاب دولت اول عراق بعد از دولت انتقالی که چند نفر نامزد و مطرح بودند، از جمله آقای ابراهیم جعفری از حزب‌الدعوه و آقای عادل عبدالمهدی از مجلس اعلا برای نخست‌وزیر مطرح بود، یکی دو نفر دیگر هم بودند. انتخابات به بن‌بست رسیده بود. چند ماه از انتخابات مجلس گذشته بود و دولت پارلمانی در عراق است، پارلمان باید دولت را انتخاب کند همینطور معطل مانده بود. حاج قاسم از طرف رهبر معظم انقلاب، پیامی برای آقای ابرهیم جعفری در منطقه خضرا برد. همانجایی که همه مسائل آن منطقه دست آمریکایی‌ها بود. حاج قاسم بی‌محابا که اینجا آمریکایی‌ها هستند، پیش آقای ابراهیم جعفری رفت و از زبان خود او شنیدم که گفت من پیام مقام معظم رهبری را به آقای ابراهیم جعفری گفتم، ایشان استکان و نعلبکی در دست داشت و چای می‌نوشید یکباره آن را به زمین گذاشت و گفت آقای حاج قاسم، والله اجرای دستور مقام معظم رهبری برای من از این چای خوردن آسان‌تر است. آقای ابراهیم جعفری کنار رفت. سید مقاومت، مجاهد نستوه آقای نصرالله آقای سید حسن نصرالله موقعی که بعد از جنگ ۳۳ روزه به خدمت مقام معظم رهبری به صورت غیررسمی می‌آید، من از زبان ایشان شنیدم که گفت خدمت مقام معظم رهبری رسیدم و گفتم خواستم این پیروزی را ابتدا به شما تبریک بگویم چون فرمانده اصلی شما بودید و می‌خواهم ایده‌ای را خدمت شما بیان کنم و آن این است که در حزب‌الله معیار در همه مسائل ولایت‌فقیه است. امر و نهی شما معیار ترک و نهی ما است. اگر امر و نهی شما نبود، حب و بغض شما را نگاه می‌کنیم. چیزی را دوست داشته باشید انجام می‌دهیم و اگر چیزی را دوست نداشته باشید ترک می‌کنیم. اگر حب و بغض شما نبود، به احتمال قصه نگاه می‌کنیم. محتمل حب شما را نگاه می‌کنیم و عمل می‌کنیم و محتمل بغض شما را پرهیز می‌کنیم. در قصه ۹ دی هم حاج قاسم بارها گفت معیار برای ما سخنان مقام معظم رهبری در نماز جمعه است و نظرات ایشان برای ما شاخص است و آقای موسوی که فتنه‌گر صحنه است با کلام مقام معظم رهبری باید کنار برود و محکوم است و ما پشت ولایت ایستاده‌ایم. *آیا پیش می‌آمد که از دست افرادی، از دست سیاسیونی دلخور شود؟ این‌ها چه مواردی بود؟ من در مسائل داخلی چند جا برآشفتگی حاج قاسم را دیدم و وجود داشت. یک مورد اینکه مخالف این بود که رهبری را خرج جریان و یا جناح کنیم. می‌گفتند چرا رهبری را به گونه‌ای مطرح می‌کنیم که تعلق به جریان خاصی داشته باشد؟ رهبری، رهبر همه مردم است. اگر برخی می‌خواستند کلامی را از رهبری در جهت حمایت از خود نسبت دهند، حاج قاسم می‌گفت رهبری هرگز راضی نیستند شما این را نقل بکنید. من خودم دیدم برخی از افراد و اشخاص که حاج قاسم آنها را قبول داشت در کوران‌ها و بحران‌های سیاسی مواضعی پیدا کردند که زاویه با نظرات مقام معظم رهبری پیدا کرد، حاج قاسم آنها را طرد کرد. نکته دیگر ارزش‌های دفاع مقدس بود. حاج قاسم ارزش‌های دفاع مقدس را پاس می‌داشت. خانواده‌های شهدا را پاس می‌داشت. جانبازان را احترام می‌کرد. اگر کسی تعرضی به این ارزش‌ها و دستاوردها و خانواده‌های شهدا و جانبازان و شهدا می‌کرد، حاج قاسم آنجا برآشفته می‌شد و در مقابل او می‌ایستاد. *همین چند شب پیش تصویری از ایشان پخش شد که در ردیفی که جلو بودند فرزند شهیدی را بلند می‌کنند تا فرد دیگری را بنشانند که حاج قاسم اعتراض می‌کند که بچه شهید را بلند نکنید؛ یعنی تا این حد! علاقه حاج قاسم به شهید و خانواده شهدا واقعا علاقه عجیبی بود. دو مصداق را بیان می‌کنم که خودم شاهد بودم. یکی از شهدای مدافع حرم، شهید محمد جمالی بود، نحوه اعزامش هم وضعیت خاصی بود و با مقدمه‌ای بود. مادر حاج قاسم فوت کرده بود و چند نفر از بچه‌های لشگر برای شرکت در مراسم و تسلیت‌گویی به حاج قاسم آمده بودند. یکی از این عزیزان همین شهید محمد جمالی بود. وقتی او وارد مجلس شد خم شد و دست حاج قاسم را بوسید. حاج قاسم دست خود را کشید و ناراحت شد. این شهید به پای حاج قاسم افتاد و شروع به بوسه زدن و گریه کردن کرد. گفت بلند نمی‌شوم تا قول بدهی من را به سوریه اعزام کنی! این شهید به جان مادری که از دست دادند قسم داد که او را به سوریه اعزام کنند. حاج قاسم هم قول داد و دست او را گرفت و بلند کرد و او را بوسید. قلم و کاغذ آورده بود و دست حاج قاسم داد تا بنویسد. حاج قاسم همانجا اعزام این شهید را به سوریه نوشت. ۴ - ۳ روزی آنجا بود و شهید شد. جنازه این شهید را بازگردانند و تشییع کردند. حاج قاسم آمد کرمان در مراسم تشییع این شهید شرکت کرد. قبر که آماده شد کاپشن را در آورد و آستین‌ها را بالا زد و کفش را در آورد و با پای برهنه داخل قبر رفت. گفت جنازه را به من بدهید و من باید محمد را به خاک بسپارم. به داخل قبر رفت و یکی دیگر از بچه‌های جنگ را صدا زد که کمک کند. گفت شما پایش را بگیرید و من سر محمد را می‌گیرم. گفت حسین بیرون برو من کار دارم. حسین محمودی را از قبر به بیرون فرستاد و پایین پای محمد رفت و خود را به روی پای محمد انداخت و شروع به بوسیدن کرد. دست محمد را بوسید و بعد صورت او را بوسید. صورت خونین محمد جمالی را بوسید و شروع به ضجه زدن در قبر کرد که محمد حاج قاسم را ببخش! حاج قاسم با شهدا اینجوری بود. جانباز عزیزی داشتیم که بچه اصفهان بود. لشگر ثارالله آمده بود. او هم قطع نخاعی و هم نابینا بود. حاج قاسم مقید بود تا این شهید زنده بود، سالی یکی دو بار برای سرکشی به خانواده این شهید می‌رفت، بهمراه خانواده خودش می‌رفت. قبل از این هم که برود تماس می‌گرفت که من می‌خواهم بیایم و وقتی آمدم تمام کارها برعهده من است. سوغات و هدیه‌ای برای او می‌گرفت و یک دست لباس نو هم برای او تهیه می‌کرد و خدمت این جانباز می‌رسید. چای می‌خورد و بعد این جانباز را به حمام می‌برد. حاج قاسم این جانباز قطع نخاعی را بغل می‌کرد و به حمام می‌برد. او را شستشو می‌داد و لباس نویی که خریده بود را به تن این جانباز می‌کرد و او را بغل می‌زد و روی تخت می‌خواباند و می‌بوسید و می‌گفت حاج قاسم را ببخش اگر نمی‌توانم همیشه به شما خدمت کنم. می‌گفت مرا عفو کن که دور هستم و نمی‌توانم همیشه بیایم و به شما خدمت کنم. بعد به همسر این جانباز می‌گفت نهار چه می‌خورید؟ می‌گفت چرا؟ حاج قاسم می‌گفت آشپز من هستم و غذای امروز را من درست می‌کنم. حاج قاسم فن آشپزی هم بلد بود. به آشپزخانه می‌رفت و غذا و خوراک پخت می‌کرد و همه وسایل را آماده می‌کرد و سفره پهن می‌کرد. ظرف غذا را درون سینی می‌برد و کنار جانباز می‌نشست و لقمه می‌گرفت و قاشق قاشق غذا درون دهان جانباز می‌گذاشت و می‌گفت حاج قاسم را ببخش اگر نسبت به شما کوتاهی می‌کرد. از بچه‌ها و خانواده او طلب عفو می‌کرد. بعد از دو روز به دیدار والدین خودش می‌رفت. حاج قاسم با جانبازان اینجور بود. من قصه‌ای را از شهید پورجعفری بیان کنم که برای خودم تعریف کرد. در ایامی که مادر حاج قاسم بیمار و در بیمارستان کرمان بستری بودند. شهید پورجعفری هم می‌دانید که یار همیشه همراه حاج قاسم بود. چند روزی در خانه نشست که بازنشسته شود. چند روز بعد آمد و گفتم چطور شد که برگشتید؟ گفت چه می‌دانی چه اتفاقی افتاده است. گفت حاج قاسم من را صدا زد و گفت حاج حسین شما هنوز مو در صورت نداشتی که نزد من آمدی در جبهه، امروز می‌خواهی من را تنها بگذارید؟ تا در قبر هم بخواهم بروم باید همراه من باشید. آخر هم همین طور شد. در قبر با هم رفتند. شهید پورجعفری تعریف می‌کرد که همراه حاج قاسم در بیمارستان بودم، در اتاقی که مادر ایشان بستری بود. یکباره حاج قاسم نگاهی به این مادر کرد و اشک به چشمان او آمد، انگار احساس کردم حاجتی دارد ولی حیا دارد بیان کند. گفتم چه شده است؟ گفت حاج حسین بیرون برو. حاج حسین بیرون رفت ولی دلم بخاطر وضعیت امنیتی حاج قاسم آرام نگرفت و پشت پنجره از کنار پرده که کنار بود در اتاق را نگاه می‌کردم و مراقبت بودم. دیدم حاج قاسم پائین پای مادر رفت و پتو را کنار زد و خم شد و کف پای مادر خود را می‌بوسید. می‌گفتند کف پای مادر را گرفته بود و به چشمان خودش می‌مالید. نسبت به پدرش هم همینطور بود. یکی از برادران می‌گفت من خودم دیدم حاج قاسم پدرش را به مشهد برای زیارت آورده بود. در ویلچر گذاشته بود و هر روز با ویلچر ایشان را برای زیارت می‌برد. دیدم پدر را در صحن رضوی آورد و یکباره ایستاد. دیدم اطراف را نگاه می‌کند و گفتم چه می‌خواهید؟ گفت یک تشت آب می‌خواهم. گفتم برای چه کاری می‌خواهید؟ گفت کار دارم. گشتیم و تشتی برای حاج قاسم آوردیم. پای پدر را در این تشت گذاشت و کف پای پدر را شستشو می‌داد و می‌بوسید. از پدر می‌خواست با این پا به حرم می‌روی برای من دعا کن. *یک حساسیت ویژه‌ای حاج قاسم سلیمانی نسبت به احترام به علما، چه شیعه و چه سنی و مراجع عظام تقلید داشتند. حاج قاسم همیشه در حرکاتش مقید بود علما را ابتدا سر خط و وارد صحنه کند، چون می‌گفت اگر علما به صحنه بیایند بقیه مردم هم می‌آیند. نگاه مردم به علما و دانشمندانشان است. بارها من در مناسبت‌های مختلف و وضعیت‌های گوناگون می‌دیدم که حاج قاسم ایده‌ای داشت و می‌خواست انجام دهد می‌گفت تا فلان عالم و فلان مرجع و فلان شخصیت علمایی را از فلان جا آماده نکنیم و ایشان وسط میدان نیاید کار و مشکل حل نمی‌شود. حاج قاسم در جریان عراق مقید بود به اینکه حتما نظرات آیت‌الله سیستانی را عمل کند. واقعا نگاه جدی نسبت به این موضوع داشت و فرمایش و سخن مقام معظم رهبری هم جدی همین بود و نسبت به حاج قاسم بیان می‌کردند که در عراق تمام کارهایتان را با آیت‌الله سیستانی هماهنگ کنید و نظرات ایشان را مورد توجه قرار دهید. واقعا هم می‌توانم بیان کنم نقش بی‌بدیل آیت‌الله سیستانی در نجات مردم عراق از یوغ استعمار و استکبار نقش بسزایی بوده است. اجازه دهید من خاطره‌ای را بیان کنم گرچه خودم شاهد این نبودم ولی به یک واسطه نقل می‌کنم. بوش بدون اطلاع قبلی سفری به عراق داشت. بعد از اینکه از آنجا می‌رفت خبرش منتشر می‌شد. آمد و این بزرگوار (یکی از شخصیت‌های سیاسی عراق) را صدا زد و گفت بیایید که شما را کار دارم. بعد گفت رابطه شما با آیت‌الله سیستانی خوب است و خدمت ایشان که می‌روید سلام برسانید و بگویید ما به لحاظ وضعیت منافع شیعه، نیاز است جلسه‌ای خدمت شما داشته باشیم و علاقه‌مند نسبت به این امر هستیم. هر موقع مقرر کنید من خدمت شما می‌رسم. اسم ایشان را به یاد آوردم، آقای احمد چلبی بود. احمد چلبی کنار آیت‌الله سیستانی نشسته بود و پیام بوش را مطرح کرد و گفت ما علاقه داریم که یکباره آیت‌الله سیستانی عبای خود را جمع کرد با غیظ از کنار او بلند شد و رفت. ۴۵ دقیقه گذشت و خبری نشد. در نهایت از اتاق بیرون آمد و نزد آقا محمدرضا (آقازاده آقا) آمد و پرسید چه شده است؟ آقا محمدرضا گفت آقای چلبی شما هنوز آقا را نشناختید؟ هرگز حاضر نیست یک روی خوش به آمریکا نشان دهد؟ آن وقت شما پیام بوش را برای ما می‌آورید؟ آقا به شدت از دست شما عصبانی شدند و خواستند شما از اینجا بروید و دیگر نیایید. افتخار مرجعیت شیعه این است که در طول دوره چند سال اشغال و بعد از آن تا امروز، با یک نفر آمریکایی ننشسته است. بارها حاج قاسم درباره حاج عیسی قاسم مخصوصا آن زمانی که تهدید نسبت به ایشان قطعی شد، به من ماموریت داد که خدمت آقایان مراجع قم بروید و وضعیت را ترسیم کنید. اطلاعاتی که در این زمینه بود را به من دادند و آقایان اطلاعیه در خصوص حمایت از حاج عیسی قاسم بدهند. ما هم خدمت خدمت آقایان مراجع رفتیم و موضوع را منعکس کردیم. آقایان هم بعد از آن اطلاعیه دادند. بعد از اطلاعیه مراجع، حاج قاسم خیلی خوشحال شد و گفت الحمدالله، این نتیجه داد و دولت بحرین نسبت به برخورد با شیخ
عیسی قاسم تجدیدنظر کرد. (بخش دوم برنامه) *متولد ۱۳۳۴ هستید؟ بله. در کجا؟ اهل خشت کازرون هستم. پدر هم روحانی بودند؟ خیر. پدر من کشاورز بودند ولی یک آدم فرهنگی بود. بیسواد بود و اسم خودش را به زور می‌نوشت ولی با این‌که بیسواد بود سه زبان خارجه را مسلط بود و صحبت می‌کرد. هم انگلیسی، هم عربی و هم اردو را می‌توانست صحبت کند. چطور؟ در شهریور ۲۰ و جریانات شرکت نفت ایشان چند سالی در آبادان بود. در آن ایام هم هندوها، پاکستانی‌ها و هم انگلیسی‌ها و هم عرب‌ها بودند. برادر دارید؟ یک برادر دارم. مثل شما روحانی است؟ ایشان فرهنگی است. بازنشسته شدند. چه زمانی ازدواج کردید؟ من سال ۵۴ ازدواج کردم. چطور با حاج خانم آشنا شدید؟ آیت‌الله مشکینی را خدا رحمت کند، در ماهان کرمان تبعید بودند. ما هم به دعوت ایشان و یکی از شخصیت‌های روحانی آن منطقه، حاج آقا نقی پور، پدر شهید آقا سید محمد نقی پور، به آنجا برای تبلیغ رفتیم. مجرد هم بودیم. ۴ - ۳ ماهی آنجا بودم که از آنجا تقدیر شد که ازدواج کنیم. چند فرزند دارید؟ ۶ فرزند، ۴ دختر و ۲ پسر دارم. مهریه چقدر بود؟ کمترین مهریه آن زمان مهر السنه بود که معادل ده هراز تومان بود. بچه‌ها همه تحصیل‌کرده هستند؟ بله. همه تحصیل‌کرده هستند و مدارک فوق‌لیسانس دارند. یکی از فرزندانم، پسر بزرگم، در مقطع دکترا تحصیل می‌کند. ازدواج کردند؟ همه ازدواج کردند. چند نوه دارید؟ ۱۴ نوه دارم. ماشالله؛ با بچه‌ها گفت و شنود سیاسی هم می‌کنید؟ تبعا و قهرا گفت و شنود سیاسی داریم. نزدیک به شما هستند یا اختلاف نظر هم دارید؟ الحمدالله همه با من همراه هستند. تفریح شما چیست؟ پیاده‌روی دارم. آن زمان که کرونا نبود استخر و شنا می‌رفتیم. تلویزیون و سینما یا فیلم می‌بینید؟ مقید به اخبار، تحلیل‌های سیاسی، سخنرانی‌های سیاسی و مذهبی هستم اما کمتر فیلم می‌بینم. آخرین فیلم که دیدید؟ سریال خانه امن را دیده‌ام. چون شما در سوریه زیاد بودید، به وقت شام را دیده‌اید؟ بله. چقدر به وقت شام را نزدیک با فضای در سوریه می‌دیدید؟ این فیلم کمتر توانست واقعیت‌های درون سوریه را منعکس کند ولی نسبتا خوب بود. یعنی فکر می‌کنید به لحاظ ساخت فیلم سینمایی و سریال خیلی در سوریه کار داریم؟ بله. ما هم در ارتباط با لبنان نتوانستیم واقعیات درون لبنان را به تصویر بکشیم و هم واقعیات درون عراق را و هم واقعیات درون افغانستان را نتوانستیم. ظلم و جنایت‌هایی که استکبار جهانی و عمال آن نسبت به مردم مظلوم منطقه انجام دادند کم نیست. این درست است که الان روس‌ها به لحاظ فرهنگی در سوریه از ما جلو می‌افتند؟ من نمی‌خواهم اعتماد کامل خودم را به روس‌ها اظهار بدارم ولی آن چه تاکنون نسبت به روس‌ها دیدیم انحراف و عدول نسبت به معیارهایی که مدنظر ما بود، نبوده است. البته با ما فاصله دارند ولی روس‌ها در یک حدی اعتقادات مردم را محترم می‌شمارند، فرهنگ مردم را محترم می‌شمارند، دنبال استحاله فرهنگی در منطقه نیستند. خصوصا آقای پوتین آن چه در دیدگاه عموم در منطقه می‌بینیم و در خود روسیه می‌بینیم این است که به مذهب میدان داده، در کلیساها و مساجد را باز کرد، رونق به معابد داد و زمینه‌های فعالیت‌های مذهبی را باز گذاشت. همان وضعیتی که در حاکمیت اعمال می‌کند نسبت به کشورهای دیگر هم دارد. شهید سلیمانی هم نسبت به روسیه همین دید را داشتند؟ بله. حاج قاسم با آقای پوتین ارتباط تنگاتنگی داشت. پوتین به‌شخصه حاج قاسم را دوست داشت. علاقه به ایشان داشت. حاج آقا فعالیت قبل از انقلاب خود را برای ما بیان کنید. دستگیر هم شده بودید؟ سال ۴۹ بود که به حوزه علمیه قم آمدم و هنوز بالغ نشده بودم بچه بودم. از ابتدا هم مقلد حضرت امام (قدس سره) شدم. مجرد بودیم و در مدرسه فیضیه کانون مبارزه بود حجره ما بودیم. در تجمعات حضور داشتیم. در پخش اطلاعیه‌های حضرت امام نقش داشتیم. نوارهای امام را که می‌آمد تکثیر می‌کردیم و در اختیار مردم قرار می‌دادیم. در مبارزه هم چندین مرتبه مورد تعرض ساواک بودیم. یکی دو بار ما را دستگیر کردند ولی به دلیل اعتراضات مردمی خیلی به طول نینجامید. توسط چماق به دست‌های شاه هم چند مرتبه مورد تعرض قرار گرفتیم. کتک خوردیم. راه ما را بستند و مشکلات این چنینی برای ما ایجاد شد. روز پیروزی انقلاب کجا بودید؟ روز پیروزی انقلاب من قم بودم و قابل‌توجه این است که ضمن این‌که حکومت‌نظامی بود ما مسلح در شهر بودیم و شب‌ها گشت می‌دادیم. فکر می‌کردید انقلاب پیروز شود؟ امید داشتیم ولی فکر نمی‌کردیم. اولین مسئولیت شما بعد از انقلاب چه بود؟ دو سالی در کازرون ضمن این‌که معلم بینش دینی و عربی در مدارس کازرون بودم، کتاب‌ها و متن درسی برای دبیرستان‌ها عوض شد مخصوصا عربی و دینی، معلم در دبیرستان‌ها بودم و همچنین ۳ - ۲ کار و مسئولیت برعهده من بود. هم تبلیغات و هم هیئت ۷ نفره واگذاری زمین بود. یکی دو کار مردمی دیگر هم بود تا این‌که در سال ۶۲ وارد سپاه شدیم. یک نکته‌ای از حاج قاسم نقل می‌کردید که در کرمان یکسری منافقین مجاهدین خلق تظاهرات کردند. این را توضیح می‌دهید؟ من منزل حاج قاسم بودم یکباره خبر دادند منافقین تظاهرات و راهپیمایی کردند در میدان مشتاق بود و الان میدان شهدا مقابل مسجد جامع کرمان است. حاج قاسم از آن کسی که خبر آورد پرسید راهپیمایی کردند چه می‌گویند؟ گفت شعار علیه ما می‌دهند. گفت دقیقا چه می‌گویند؟ گفت می‌گویند جماران بمباران! خدا می‌داند حاج قاسم تحمل نکرد، نه نگاه کرد ما مهمان در خانه ایشان هستیم، نه این‌که نگاه کرد کفش بپوشد. با پای برهنه به بیرون دوید. ۳ - ۲ تا از بچه‌ها می‌گفتند حاج قاسم آنها را صدا کرد که بروید و ببینید این منافقین چه می‌گویند و نسبت به امام چه حرفی می‌زنند. حاج قاسم جلو افتاد و بچه‌ها را بین راه یکی یکی پیام داد و تلفن زد که به میدان بیایید ببینیم چه خبر است. چند نفری از بچه‌ها همراه حاج قاسم که پیشتاز بودند آمدند و بالاخره صحنه را جمع کردند. من که تماس گرفتم حاج قاسم گفت جمع کردیم و تمام شد. روزهای آخر که قطعنامه پذیرفته شد حال و هوای شهید سلیمانی چطور بود؟ نرمش قهرمانانه که پذیرش قطعنامه بود، اتفاق افتاد. اصل اتفاق مایه نگرانی حاج قاسم بود اما به لحاظ این‌که امام آن را پذیرفت حاج قاسم اعتراضی نکرد و به تمام معنا پذیرفت. آن زمان که نماینده ولی‌فقیه در نیروی دریایی سپاه بودید فرمانده نیروی دریایی سپاه چه کسی بود؟ من چند فرمانده را در دوران مسئولیت خود تجربه کردم. اولین فرمانده آقای اعلائی بود، دومی آقای شمخانی بود که با حفظ سمت فرماندهی نیروی ارتش فرمانده نیروی دریایی سپاه هم شد، بعد از آن آقای احمدیان فرمانده نیروی دریایی شد و بعد از آقای احمدیان آقای صفاری بودند. الان که نیروی دریایی سپاه را نگاه می‌کنید با آن موقع چقدر توان بالاتری داریم؟ به درستی می‌توانیم بگوییم در دریا قدرت جدی پیدا کردیم. الان در دریا کلیه نیروهای ائتلاف حضور دارند. امریکایی‌ها هستند. امریکایی‌ها پاسخگوی بچه‌های سپاه هستند. موقعی که رزم‌ناو آنها رد می‌شود و بچه‌ها ردگیری می‌کنند و از آن سوال می‌کنند خود را موظف به پاسخگویی می‌دانند. ناو هواپیمابر امریکا موقعی که در منطقه رد می‌شود اگر وضعیت فیلم‌ها را نگاه کنید شاهد هستید کیسه و گونی شن در پاشنه ردیف کردند و گذاشتند. ناو هواپیمابر را سنگربندی در دریا معنا ندارد. معلوم است که رعب و وحشتی است که از شناورهای تندرو در نیروی دریایی سپاه دارند. شما همزمان با فرماندهی شهید سلیمانی در سپاه قدس نماینده ولی‌فقیه شدید. دو سال بعد از آن بود. در یک سفری من با حاج قاسم به کرمان همراه بودیم. ساعت ۱۱:۳۰ و یا دوازده شب به کرمان رسیدیم. برادر خانم ایشان آقای نامجو آمد و ایشان را سوار کردند و منزل نامجو رفتند. تا برگشت که در هواپیما کنار هم قرار گرفتیم. من به حاج قاسم رو کردم و گفتم این کاری که دیشب کردید من را ناراحت کرد و تا صبح خوابم نبرد. گفت چطور شد؟ گفتم این چه کاری است که انجام دادید، بدون محافظ و همراهی به خانه نامجو رفتید و آنجا هم خوابیدید و صبح آمدید. گفتم فکر نمی‌کنید دشمن دنبال این است که شما را بزند؟ این جمله را که گفتم حاج قاسم به گریه افتاد. گفت تحمل من در فراق شهدا تمام‌شده است. از این دنیا خسته شده‌ام. دعا کنید هر چه زودتر شهید شوم. من کوچک‌تر از این هستم که بخواهم خود را با حاج قاسم مقایسه کنم اما عشق من این بود که در جهاد باشم و خدا توفیق بدهد شهید شوم که نشد. به قدس آمدم به امید این‌که اینجا میدان جهاد است. فکر می‌کردید نسل سوم و چهارم انقلاب را در سوریه ببینید که با ۲۲ - ۲۱ سال سن و با چنین روحیه‌ای این خط را ادامه دهند؟ من این را برای شما بیان کنم آنچه از زمان شاه دیدیم و الان می‌بینیم واقعا باورنکردنی است. یک جوان و دو جوان گنج و در بود که پای منبر می‌دیدیم. امروز مساجد ما چطور است؟ من نمی‌گویم مساجد ما در آن حدی که باید باشد جوان در خود دارد ولی خیلی متفاوت نسبت به گذشته است. جمعیت‌ها و هیئت‌های مذهبی را ببینید که جوان در آنها موج می‌زند. اینها از اثرات انقلاب اسلامی است. ما هجمه فرهنگی داریم، شبیخون فرهنگی داریم، ناتوی فرهنگی داریم که رهبر معظم انقلاب بیان کردند و بعضا اینها اثرگذار روی وضعیتی که نسل جوان و متدین داشته بوده و برخی را از مسیر منحرف کرده است ولی در مقابل متدینین و مومنین و هیئت‌ها و دسته‌های معنوی هم در این زمینه کم نیستند. از لحظات نابی بگویید که با شهید سلیمانی در سوریه داشتید. لحظات سخت یا ناگفته‌هایی که تاکنون بیان نکرده‌اید. من در یک وضعیت خیلی حاج قاسم را نگران دیدم. آن وضعیتی که بنا بود آمریکایی‌ها لشگرکشی کنند و عملا وارد معرکه سوریه شوند. حاج قاسم می‌گفت اگر سوریه اشغال نظامی توسط آمریکایی‌ها شود، کار برای ما سخت می‌شود اما با یک زرنگی خاص و مدیریت خاص حاج قاسم ایجاد کرد که آمریکایی‌ها دچار وحشت برای آمدن به سوریه شدند. *در درگیری با داعش خاطره ویژه‌ای ندارید؟ ماجرای اقلیم را در جای دیگری بیان کرده‌ام ولی در اینجا هم می‌گویم. می‌دانید که دولت اقلیم در ارتباط با داعش در ابتدا خوب عمل نکرد. *اقلیم کردستان؟ بله. شهید حاج قاسم این مسئله را در یک جلسه‌ای که من حضور داشتم بیان کرد که من به مسعود گفتم این خیانت شما به عراق و ملت شیعه در عراق فراموش‌نشدنی است که شما جلوی چشمان مردم عراق که همه می‌دانند ۲۰۰ ماشین مسلح داعش را از مرز ابرهیم خلیل اجازه دادید که عبور کردند و به موصل رفتند و موصل را گرفتند. اشتباه کردند و از اشتباه خودشان هم کمی برگشتند و عذرخواهی از حاج قاسم کردند و حاج قاسم هم پذیرفت. حاج قاسم اهل انتقام از خودی‌ها نبود. در این اواخر سعی می‌کرد دولت اقلیم را با خودش داشته باشد و با حاج قاسم همراه بودند. آقای مسعود ضمن اینکه نامهربانی‌هایی نسبت به حاج قاسم داشت اما حاج قاسم باز هم او را طرد نکرد. روز مبادا به کمک مسعود آمد. آن زمانی که داعش عملا وارد صحنه به سمت اقلیم شد. از موصل به سمت دولت اقلیم آمدند تا به اربیل و میدان تره‌بار اربیل رسیدند به نحوی که تهدید جدی شد و اربیل در معرض سقوط قرار گرفت. کنسولگری‌ها همه در اربیل تعطیل شدند و دیپلمات‌ها از اربیل بیرون رفتند. مسئولین اقلیم پناه به کوه بردند. بالاخره وضعیت وحشتی همه را گرفت و شب مسعود به حاج قاسم زنگ زد و گفت وضعیت من اینطور است و اگر می‌شود امشب به اینجا بیایید، تا بدانیم چه کنیم. حاج قاسم گفت آقا مسعود عرضه داشته باش اقلیم را تا صبح نگه‌دار و من صبح به آنجا می‌آیم و شما را نجات می‌دهم. این قرار را با مسعو گذاشت. یکی دو ساعتی گذشت و حاج قاسم قرار نگرفت که شب صبح شود. همان شب پیگیری کرد و وسیله پروازی را آماده کرد و چند تن از بچه‌ها را آماده کرد و یکسری امکانات را برای مبارزه با داعش سرخط کرد. جزئیات را نمی‌خواهم بیان کنم. حاج قاسم به اربیل رفت و نماز صبح را در اربیل خواند و با مسعود بارزانی و بچه‌ها و نیروهای مبارز کردی جلسه برگزار کرد. طرح عملیات آزادسازی اربیل و نجات اربیل از محاصره داعش طراحی کرد و صبح پیاده کرد و ظهر نشده بود که اربیل را از سقوط نجات داد. چند روز بعد از این اتفاق، جان کری وزیر امور خارجه آمریکا به اربیل آمد. به مسعود می‌گوید چرا حاج قاسم و نیروی قدس را به اربیل آوردی؟ مسعود می‌گوید چه کار می‌کردم؟ می‌گفت به ما می‌گفتی! مسعود هم به کری می‌گوید من اگر به شما گفته بودم شما می‌گفتید من این موضوع را در سنا مطرح می‌کنیم، سنا تصویب می‌کرد و می‌گفتید این موضوع را در پنتاگون مطرح کنیم و بعد از آن به سیا می‌گفتید و بعد به کاخ سفید می‌رسید و در نهایت اربیلی برای ما نمی‌ماند. همه چیز از دست ما می‌رفت. اما من شب به حاج قاسم زنگ زدم، حاج قاسم گفت صبح می‌آیم اما تحمل نکرد که شب او صبح شود. همان شب حاج قاسم به اینجا آمد و نماز صبح را اینجا خواند. همانجا طراحی و برنامه‌ریزی کرد و تا ظهر اربیل را از سقوط نجات داد. *آخرین دیدار شما با حاج قاسم قبل از شهادت چه زمانی بود؟ دو هفته قبل از شهادتش بود، با هم جلسه داشتیم. سوریه بود و می‌خواست به عراق برود. همه بچه‌ها می‌گفتند نرو. حتی شهید ابومهدی هم به حاج قاسم زنگ می‌زند و می‌گوید وضع عراق خوب نیست و هواپیماهای آمریکایی و هلیکوپترهای آنها در فضای فرودگاه بغداد در پرواز هستند؛ به اینجا نیا. حاج قاسم می‌گوید ابومهدی می‌ترسی؟ من باید بیایم. بچه‌ها می‌گویند نروید. حاج قاسم می‌گوید این میوه بالای درخت که رسید باید آن را بچینید و اگر نچینید تلف می‌شود. حاج قاسم به چند تن از بچه‌ها رو می‌کند و می‌گوید وقت شماها هم رسیده است. شما هم میوه رسیده هستید و باید بروید. *سپاسگزارم؛ بیان گرم شما به ما کیف داد. من از محضر مردم عزیز خداحافظی می‌کنم و التماس دعا دارم. برنامه را با دستخطی که حاج آقا سعادت‌نژاد برای ما به یادگار می‌نویسند به پایان می‌بریم. «بسم‌الله الرحمن الرحیم. در ایام غمبار فاطمیه توفیق حضور در برنامه دستخط را داشتیم. ایام سالگرد شهادت سردار دل‌ها، شهید والامقام سپهبد حاج قاسم سلیمانی و عزیزان همراه، مهندس ابومهدی و سردار پورجعفری (رضوان تعالی علیهم). و سخن از آن شهیدان، به راستی بنده عاجز از بیان شخصیت حاج قاسم هستم، ولی در حد توان ناچیز گفتم و بیان شد. خداوند ان شاالله ما را ثابت‌قدم در مسیر شهدا قرار دهد و از این فیض بزرگ شهادت محروم مگرداند». انتهای پیام /
به گزارش گروه بین‌الملل خبرگزاری فارس، وزارت دادگستری آمریکا به شکایت عده‌ای از جمهوری‌خواهان علیه «مایک پنس» معاون رئیس‌جمهور این کشور واکنش نشان داد. به نوشته پایگاه اینترنتی شبکه «سی‌ان بی‌سی»، وزارت دادگستری آمریکا شکایت تنظیم‌شده را دارای تناقضات حقوقی توصیف و اعلام کرد در آن از فرد اشتباهی شکایت شده است. از سوی دیگر شماری از مقامات ارشد این وزارتخانه، خواستار رد فوری این شکایت‌نامه شدند که طبق آن مایک پنس می‌تواند این قدرت را داشته باشد که نتیجه انتخابات ریاست جمهوری را تغییر دهد. «لوییس گومرت» نماینده جمهوری‌خواه تگزاس در کنگره آمریکا و یازده هم حزبی او در ایالت آریزونا این شکایت را به «جرمی کرنودل» قاضی منسوب رئیس‌جمهور آمریکا در یکی از حوزه‌های قضایی تگزاس تحویل داده‌اند. شکایت انجام‌شده از مایک پنس به جلسه روز ششم ژانویه (۱۷ دی‌ماه) کنگره آمریکا مربوط می‌شود که قرار است پنس به عنوان رئیس سنا اداره آن را برعهده داشته باشد و در آن آرای مجمع گزینندگان (الکترال کالج) درباره پیروز انتخابات ریاست جمهوری اخیر آمریکا شمارش شود. این جمهوری‌خواهان در شکایت خود از قاضی فدرال خواستند که اعلام کند، نقش معاون رئیس‌جمهور آمریکا در جلسه ششم ژانویه شمارش آرا در کنگره، نقشی تشریفاتی نیست و او می‌تواند درباره اینکه آرای الکترال کدام ایالت‌ها شمارش و تایید شود، تصمیم‌گیری کند. آنها همچنین مدعی شده‌اند که قانون مصوب ۱۸۸۷ فدرال آمریکا که به «قانون شمارش الکترال» موسوم است، با متمم دوازدهم قانون اساسی آمریکا منافات دارد. این متمم درباره مدت تصدی منصب توسط رئیس‌جمهور و معاون رئیس‌جمهور و اختیارات آنها است. این حامیان جمهوری‌خواه تگزاس در شکوائیه خود علیه مایک پنس از قاضی فدرال خواستند که اعلام کند، قانون شمارش الکترال مغایر با قانون اساسی آمریکا است. «ادوارد فولی» استاد حقوق در دانشگاه ایالتی اوهایو در این باره به هیل گفته است: «این ایده که معاون رئیس‌جمهور اختیار برای تعیین اینکه کدام آرای الکترال شمارش شود با فهم درست از قانون اساسی منافات دارد». پیش از این مجمع گزینندگان آمریکا در سراسر آمریکا جلسات رای گیری خود درباره انتخابات ریاست جمهوری آمریکا را برگزار کرد و قرار است شمارش این آرا در کنگره نهایی شود. ترامپ اخیرا به اطرافیانش گفته که مایک پنس به اندازه کافی به او برای رسیدن به اهدافش جهت برگرداندن نتیجه انتخابات کمک نمی‌کند. او در روزهای اخیر روی نقش سنتی‌ای متمرکز شده که مایک پنس قرار است روز ۶ ژانویه در راستای تأیید نتیجه رأی‌گیری الکترال انجام دهد. مایک پنس، رئیس سنا است و روال تأیید آرای الکترال زیر نظر او انجام می‌شود. منابع آگاه می‌گویند ترامپ در روزهای اخیر مسئله را با مایک پنس مطرح کرده و از شنیدن اینکه پنس نمی‌تواند نتیجه انتخابات را در جلسه ۶ نوامبر تغییر بدهد متحیر شده است. پنس و مقام‌های کاخ سفید تلاش کرده‌اند به ترامپ بفهمانند که ریاست او بر آن جلسه جنبه تشریفاتی دارد و او نمی‌تواند به صورت یکنفره نتیجه آرای الکترال را رد کند. انتخابات ریاست‌جمهوری آمریکا روز سوم نوامبر (۱۳ آبان) برگزار شد. جو بایدن با کسب ۳۰۶ رأی الکترال در این انتخابات پیروز شد. ترامپ ۲۳۲ رأی الکترال به دست آورد اما او تاکنون از پذیرفتن شکست در انتخابات امتناع ورزیده و بارها تأکید کرده است که بایدن با تقلب این انتخابات را برده است. انتهای پیام /.
سردار محمدکاظم تقوی در گفت‌وگو با خبرنگار فارس در مشهد اظهار کرد: در پی اخبار و اطلاعات واصله و شکایت‌هایی از سوی مرجع قضایی مبنی بر اخلال در نظام اقتصادی، فرار مالیاتی، پولشویی، کلاهبرداری و تحصیل مال از طریق نامشروع توسط افرادی خاص از جمله اتباع بیگانه در بازار طلا و ارز مشهد که این افراد در برخی از مجتمع‌های تجاری طلای مشهد با تشکیل اتاق‌های مجازی در شبکه‌های تلگرام، واتساپ و دیگر شبکه‌های اجتماعی اقدام به معاملات غیر قانونی فردایی (خرید و فروش طلای کاغذی) و ارز می‌کردند، این پرونده در دست پیگیری قرار گرفت. فرمانده انتظامی خراسان رضوی با اشاره به این نکته که این‌گونه معاملات باعث ایجاد نوسانات شدید قیمتی در نظام اقتصادی کشور از جمله در بحث و طلا و ارز شده بود و با توجه به اهمیت موضوع مراتب در دستور کار کاراگاهان پلیس امنیت اقتصادی خراسان رضوی قرار گرفت، تصریح کرد: بنابراین ابتدا اتاق‌های معاملاتی فردایی طلا و ارز که در فضای مجازی به صورت غیر قانونی، غیر واقعی و صوری؛ اقدام به خرید و فروش طلای آبشده و قاچاق ارز می‌کردند، مورد رصد و پایش قرار گرفت. وی ادامه داد: در این تحقیقات مشخص شد برخی از این افراد عمدتا جزو صنف بنکداران طلا و یا صراف بودند که در یکی از مجتمع‌های تجاری مشهد فعالیت داشتند. تقوی تشریح کرد: باتوجه به خسارات فراوانی که این اشخاص به بازار وارد کرده بودند با هماهنگی دادسرای ناحیه هفت مشهد (ویژه رسیدگی به جرائم فضای مجازی) و دستورات صادره از سوی غلامرضا قنبری‌راد، قاضی ویژه دادسرای فضای مجازی مرکز استان، اقدامات گسترده اطلاعاتی توسط پلیس امنیت اقتصادی انجام شد و در اصلی‌ترین پرونده که با شکایت دو نفر که اولین شاکی دو مرحله مبلغ ۳۵ میلیارد تومان و مبلغ ۱۲ میلیارد تومان از اموالش را در نتیجه همین معاملات قمارگونه در بازه زمانی سه ماهه از دست داده بود و دومین مالباخته ۴۵۰۰ گرم طلا از دست داده بود، روند رسیدگی به این موضوع آغاز شد. فرمانده انتظامی خراسان رضوی با بیان اینکه در ابتدا با اقدامات و هماهنگی با مراجع قضایی دو نفر (یکی طلا فروش و فعال دیگری تبعه کشور بیگانه) با اقدامات فنی و پلیسی دستگیر و به دادسرای ویژه رسیدگی به فضای مجازی اعزام شد، گفت: در ادامه با راهنمایی شکات پرونده و اقدامات فنی و پلیسی، حساب ۳۱ نفر از مرتبطین با موضوع مشخص و با دستور قضایی مسدود که در تاریخ مسدودی جمعا مبلغ ۱۰ میلیارد تومان در حساب‌ها موجودی وجود داشته و در بررسی تراکنش حساب‌ها از ابتدای سال تاکنون یک هزار میلیارد تومان فعالیت مالی که عمدتا مربوط به معاملات فردایی طلا و ارز بوده، کشف شد. وی در ادامه به اقداماتی که تاکنون در این خصوص انجام‌شده اشاره و اضافه کرد: دستگیری ۲۰ نفر و معرفی به مرجع قضایی، بازرسی از یک باب طلافروشی در یکی پاساژها و پلمب آن، توقیف ۱۱ هزار و ۴۴۰ گرم طلا، مسدودی ۳۱ مورد حساب با موجودی ۱۰ میلیارد تومان و تحت تعقیب قرار دادن صاحبان حساب‌ها و کشف حدود یک هزار میلیارد تومان فعالیت مالی مشکوک، از جمله این اقدامات است. تقوی در ادامه سخنان خود خاطرنشان کرد: با اینکه برخی از اشخاص عنوان کردند این انتقال وجوه برای خرید طلا بوده، ولی در عمل بدون صدور فاکتور و عدم ثبت؛ معامله طلا به صورت فردایی انجام‌شده و هیچ طلایی در عمل رد و بدل نشده که این نوع معاملات غیر قانونی است و اتحادیه طلا و جواهر مشهد از سال گذشته با اعلام غیر قانونی بودن معاملات فردایی طلا به نحو مقتضی و در چندین مرحله موضوع را به صنف فروشندگان طلا و جواهر اطلاع‌رسانی کرده است. فرمانده انتظامی خراسان رضوی یادآور شد: در تحقیقات انجام‌شده از برخی نفرات دیگر مشخص شد ریشه برخی وجوه مسدود شده هیچ ارتباطی به معاملات طلا نداشته و این افراد صرفا در امر خرید و فروش ارز که خارج از نظام بانکی و صرافی‌های مجاز بوده، فعال هستند. وی تاکید کرد: خرید و فروش هر نوع ارز به صورت واقعی باید طبق موازین بانک مرکزی انجام شود، در غیر اینصورت مشمول ضوابط قاچاق خواهد شد. گفتنی است؛ خبرگزاری فارس چندی پیش در رابطه با این نوع معاملات و اینکه چه کسانی و به چه شگردهایی اقدام به ایجاد اخلال در نظام اقتصادی کشور می‌کردند، چندین گزارش منتشر کرده بود. انتهای پیام / ۷۰۰۷۱
به گزارش گروه بین‌الملل خبرگزاری فارس، خبرنگار روزنامه وال‌استریت ژورنال خبر داد که امروز آژانس بین‌المللی انرژی اتمی به شورای حکام اطلاع داد که ایران در تاریخ ۳۱ دسامبر ۲۰۲۰ (۱۱ دی ۱۳۹۹) نامه‌ای ارسال کرده و در آن از قصد خود برای تولید اورانیوم غنی‌شده ۲۰ درصد در فردو را در راستای طرح مجلس ایران اعلام کرده است. خبرنگار وال‌استریت ژورنال ادامه داد که ایران اعلام نکرده که چه زمانی غنی‌سازی ۲۰ درصد را آغاز خواهد کرد و همچنین در این نامه اعلام‌شده که ایران تا ۲۰ درصد غنی‌سازی خواهد کرد و معلوم نیست که این بدان معناست که آیا غنی‌سازی اورانیوم را به ۲۰ درصد یا کمتر از آن می‌رساند. مجلس شورای اسلامی در چارچوب گام‌های کاهش تعهدات هسته‌ای و نامه رئیس‌جمهور ایران به کشورهای اروپایی، در پاسخ به روند اقدامات خصمانه امریکا علیه جمهوری اسلامی ایران و همراهی کشورهای اروپایی با آن، طرح اقدام راهبردی برای لغو تحریم‌ها را به تصویب نهایی رساندند. (جزئیات بیشتر) براساس ماده ۱ مصوب این طرح در راستای تامین شروط ۹ گانه مقام معظم رهبری در خصوص توافق هسته‌ای، سازمان انرژی اتمی ایران موظف است بلافاصله پس از تصویب این قانون، جهت مسائل صلح‌آمیز نسبت به تولید اورانیوم با غنای ۲۰ درصد اقدام و سالانه به میزان حداقل ۱۲۰ کیلوگرم آن را در داخل کشور ذخیره کند و همچنین سازمان مذکور موظف است نیاز کشور برای مصارف صلح‌آمیز به اورانیوم با غنای بالای ۲۰ درصد را به طور کامل و بدون تأخیر تأمین کند. دولت کنونی آمریکا تحت ریاست‌جمهور «دونالد ترامپ» در اردیبهشت‌ماه سال ۱۳۹۷ به صورت یکجانبه از این توافق خارج شد. دونالد ترامپ وعده داده بود با خروج از برجام و پیگیری سیاست موسوم به «کارزار فشار حداکثری» ایران را به حضور پای میز مذاکره برای رسیدن به «توافقی بهتر» -به زعم او- مجاب خواهد کرد. در حالی که دوران ۴ ساله ریاست‌جمهوری ترامپ رو به اتمام است او در تحقق این هدف ناکام مانده و ترامپ از سوی گروه‌های مختلف در آمریکا آماج انتقادات قرار گرفته است. منتقدان ترامپ او را به نداشتن راهبرد در قبال ایران، تشدید بی‌مورد تنش‌ها با این کشور و جدا کردن مسیر آمریکا از متحدانش متهم کرده‌اند. انتهای پیام /.
به گزارش خبرگزاری فارس از مشهد به نقل از آستان نیوز، مصطفی خاکسار قهرودی با اشاره به شهادت حاج قاسم سلیمانی اظهار کرد: مردم حاج قاسم سلیمانی را از خودشان می‌دانستند و احساس می‌کنند عزیزی را از دست‌داده‌اند. این از دست دادن برای مردم بسیار گران است و غم و اندوه فراوانی دارند. شهادت حاج قاسم مزدی بود که خداوند متعال نصیب ایشان کرد. قائم‌مقام تولیت آستان قدس رضوی گفت: یادم نمی‌رود؛ آخرین باری که ایشان به حرم منور رضوی مشرف شد حالی فراموش‌نشدنی داشت. احساس می‌کنم ایشان شهادت خود را در حرم از خدا خواست. این را می‌شد از حال‌وهوای ایشان درک کرد. خاکسار قهرودی بیان کرد: ایشان به مقام شهادت که خواستار آن بود رسید. بی‌تردید در میان شهدا نیز جایگاه برجسته‌ای دارد و در مقام اطاعت از ولایت نیز جایگاه برجسته‌ای داشت. همه وجود ایشان خدمت و پیاده‌سازی تدابیر مقام معظم رهبری بود. وی اظهار کرد: باید این شهادت را به روح ایشان و دوستان ایشان تبریک گفت. از سوی دیگر، دشمن نیز نباید احساس کند کار مهمی صورت داده بلکه کار ذلیلانه‌ای صورت داده است. اینکه جمهوری اسلامی پهپاد آمریکایی را می‌زند این عزت و اقتدار است. آن‌گونه که به حاج قاسم حمله کردند و ایشان را به شهادت رساندند، کاری ذلیلانه و مذبوحانه است. قائم‌مقام تولیت آستان قدس رضوی ادامه داد: مردم، بسیجیان، سپاه، و بسیج یمن و عراق دوستان و سربازان حاج قاسم هستند. دشمن باید بداند روی آرامش را نخواهد دید. این بسیجیان هرجای دنیا که باشند، انتقام حاج قاسم را خواهند گرفت. خاکسار قهرودی افزود: توفیق همراهی و سربازی و شاگردی ایشان را چند صباحی داشتم. شاهد بودم که با همه وجود خدمت می‌کرد. دشمن خوشحال نباشد زیرا هزاران حاج قاسم در دنیا قد علم خواهند کرد و محکم‌تر از گذشته مقابل دشمن می‌ایستند. قائم‌مقام تولیت آستان قدس رضوی خاطرنشان کرد: ایشان همواره در فراق شهدا اشک می‌ریخت و خود را از قافله شهدا عقب می‌دید. بارها این مسئله را در تشرف‌های ایشان به حرم رضوی می‌دیدم. با همه وجود می‌خواست به شهادت برسد. انتهای پیام / ۷۰۰۴۲ / و
به گزارش خبرگزاری فارس از پرند، حجت‌الاسلام عبداله‌زاده پاشاکی‌زاده امام جمعه شهر جدید پرند در خطبه‌های نماز جمعه این هفته ضمن سفارش خود و دیگران به تقوا و تسلیت ایام فاطمیه سلام‌الله‌علیها اظهار کرد: با توجه به آیات خدا در قرآن کریم همه باید سعی کنیم تا خودمان را جزء متقین قرار دهیم چرا که خداوند می‌فرماید من متقین را دوست دارم. وی در بخش دوم خطبه‌ها با اشاره به سالروز شهادت روحانی شجاع و برجسته عربستان شیخ باقر النمر و گرامی‌داشت یاد و خاطره آن شهید گفت: ایشان در حوزه شیعی قم تحصیل کرد و سفیر هدایت شد و در مقابل حکومت ظلم و ستم آل سعود با دینداری خود ایستاد و در این راه شهید شد. امام جمعه شهر جدید پرند در ادامه با توجه به سالگرد شهادت سیدالشهدای مدافع حرم، حاج قاسم سلیمانی ادامه داد: او خواب و آرام نداشت و در مقابل دشمن کوتاه نیامد و مردم هم با تشییع بزرگ خود او را بزرگ داشتند که یاد و خاطره او و همه شهیدان انقلاب اسلامی را گرامی می‌داریم. حجت‌الاسلام پاشاکی در ادامه به مردم شهر جدید پرند یادآوری کرد: ۲۸ دی همین ماه دو شهید گمنام، مهمان شهر ما خواهند بود و در شهرک آفتاب آرام خواهند گرفت و ان‌شاء‌الله همه مردم با رعایت دستورالعمل‌های بهداشتی در این مراسم خاکسپاری شرکت و از مسؤولان باید آن محل را به یک مکان مذهبی و فرهنگی برای شهر تبدیل کنند. وی در ادامه با توجه به تحرکات نظامی آمریکا و اسرائیل در منطقه و خاورمیانه تأکید کرد: این تحرکات نشان عجز و ناتوانی دشمنان در مقابل نظام اسلامی ایران است و آن‌ها نگران انتقام سخت جمهوری اسلامی هستند و به همین خاطر در وحشت هستند و باید بدانند که حمله به ایران آتش جنگ را در منطقه برخواهد افروخت و بدانند که اولین نتیجه هر اقدام خصمانه نابودی اسرائیل خواهد بود. امام جمعه پرند در پایان در خصوص مسجد حضرت رسول اکرم صلوات‌الله علیه در فاز صفر شهر جدید پرند، که هم از طرف شهرداری و هم شرکت عمران قول ساخت داده بودند گفت: متأسفانه تاکنون اقدامی انجام نگرفته که امیدوارم به زودی به قول خود عمل کنند و این پروژه را عملیاتی کنند. انتهای پیام / س
به گزارش گروه بین‌الملل خبرگزاری فارس، سردار سرلشکر «حسین سلامی» فرمانده کل سپاه پاسداران انقلاب اسلامی، در مصاحبه کوتاهی در حاشیه مراسم اولین سالگرد شهادت سپهبد قاسم سلیمانی که امروز (جمعه) در دانشگاه تهران برگزار شد، گفت که ترور این شهید بزرگوار برای همیشه یک کابوس آزار دهنده برای آمریکایی‌ها باقی خواهد ماند. او به شبکه المسیره گفت که آمریکا از قدرت و اقدامات مقاومت ضربه سنگینی محتمل شده و از این رو به تحرکات مشکوک در منطقه دست می‌زند تا به زعم خود احساس آرامش و امنیت کند. هادی العامری رئیس سازمان بدر عراق نیز به شبکه المسیره گفته است که تحرکات اخیر آمریکا نشانه ترسی است که دولت این کشور احساس می‌کند. انتهای پیام / م
به گزارش گروه بین‌الملل خبرگزاری فارس، دکتر «آنتونی فائوچی» رئیس موسسه آلرژی و بیماری‌های عفونی آمریکا روز پنجشنبه در یک مصاحبه شیوع کرونای انگلیسی در آمریکا را اجتناب‌ناپذیر دانست. وی با اشاره به موارد کشف‌شده از ابتلا به نوع جدید در کلرادو و کالیفرنیا، گفت: پیش‌بینی می‌کردیم که اینطور شود، وقتی آن میزان ابتلا در انگلیس هست و بعد در کشورهای دیگر در اروپا و کانادا هم شیوع یافته، حضورش در اینجا اجتناب‌ناپذیر بود. به گزارش نشریه آمریکایی «نیویورک پست»، این متخصص ارشد آمریکایی افزود: کزارش‌هایی از این ویروس در ایالت‌های دیگر و موارد جدید در ایالت‌هایی که قبلا وجود ویروس را گزارش کرده‌اند، خواهید شنید. متاسفانه واقعیت نحوه انتشار این ویروس همین است. فائوچی در ادامه با اشاره به گفته‌های مقامات انگلیسی درباره ویژگی‌های نوع جهش‌یافته ویروس کرونا گفت: همکاران انگلیسی ما به وضوح نشان داده‌اند که ویروس در انتقال از فردی به فرد دیگر موثرتر است. اما خبر خوب این است که به نظر نمی‌رسد بدخیم‌تر باشد یعنی باعث بیماری شدیدتر یا مرگ‌های بیشتر شود. او همچنین گفت که به نظر نمی‌رسد این ویروس بتواند در مقابل واکسن‌هایی که هم‌اکنون در جهان برای مقابله با کرونا در حال تزریق است، مقاوم باشد. فائوچی تاکید کرد: اما این واقعیت که ویروسی وجود دارد که شیوع آن بیشتر است، مسئله مهم است که باید جدی گرفته شود. او درباره طرح واکسیناسیون ملی در آمریکا که قرار بود تا پایان سال ۲۰۲۰، ۲۰ میلیون نفر واکسینه شده باشند اما در عمل فقط حدود سه میلیون نفر واکسینه شدند هم ابراز ناامیدی کرد و گفت تغییر روش واکسیناسیون در دست بررسی است. روزنامه «گاردین» در گزارشی جدید نوشت تجزیه و تحلیل مجدد تست‌های کرونای گرفته‌شده از حدود دو میلیون شهروند آمریکایی نشان می‌دهد احتمالا سویه انگلیسی کووید- ۱۹ از ماه اکتبر در آمریکا وجود داشته است. بنابر این گزارش، توالی‌یابی ماده ژنتیکی نوع جدیدی از ویروس کرونا که در آمریکا منتشر شده با نوع «B ۱۱۷» موسوم به کرونای انگلیسی مطابقت دارد. کشف نوع جدید ویروس کرونا اولین بار حدود دو هفته پیش توسط وزیر بهداشت انگلیس گزارش‌شده و اعلام شد این نوع جدید تا هفتاد درصد قدرت انتقال بیشتری دارد. اکنون گمان می‌رود این سویه جدید از ماه سپتامبر (شهریور) در این کشور انتشار یافته باشد. کرونای انگلیسی تاکنون دستکم در هفده کشور جهان گزارش‌شده است و بسیاری کشورها برای جلوگیری از ورود آن، کنترل مرزهای خود را تشدید کرده‌اند. در آمریکا نیز با اینکه از حدود ده روز پیش اعلام شد فقط انگلیسی‌هایی حق ورود به این کشور را دارند که نتیجه تست کرونای آن‌ها منفی باشد، این نوع جدید کرونا در ایالت‌های کلرادو و کالیفرنیا گزارش شده‌اند. این در حالی است که به نوشته پایگاه اینترنتی شبکه «راشا تودی»، اداره بهداشت ایالت فلوریدا تنها ساعاتی پس از شروع سال جدید میلادی ابتلای دستکم یک نفر به کرونای انگلیسی در این ایالت را اعلام کرد. از آنجا که اداره بهداشت فلوریدا اعلام کرده این فرد اخیرا سابقه سفر نداشته، به نظر می‌رسد بیمار صفر نبوده و تعداد موارد ابتلا بیشتر باشد. انتشار خبر کشف کرونای انگلیسی در فلوریدا در حالی منتشر شده که این ایالت با ثبت رکوردی جدید شاهد ابتلای روزانه بیش از هفده هزار نفر بوده است. هفته گذشته نیز مقام‌های وزارت بهداشت آلمان اعلام کردند نسخه جهش‌یافته ویروس کرونا که مقام‌های انگلیس برای نخستین بار چند هفته پیش از کشف آن خبر دادند، از ماه نوامبر در آلمان وجود داشته است. انتهای پیام / م
به گزارش گروه بین‌الملل خبرگزاری فارس، ده‌ها خودرو در سراسر شهر «استراسبورگ» فرانسه در خشونت‌های شب سال نو به آتش کشیده شد. روزنامه فرانسوی «فیگارو» به نقل از منابع پلیس گزارش داد پنجشنبه شب دستکم ۳۰ خودرو در اقدامات عمدی به آتش کشیده شدند. بنابر گزارش شبکه روسی «آرتی»، این اقدامات به دست گروه‌های خرابکار انجام شد که مقررات منع رفت و آمد در ساعت هشت شب را نادیده گرفتند و به خیابان‌ها آمدند تا مانند سال‌های قبل در شب سال نو که صدها خودرو را به آتش می‌کشیدند، عادت خود را تکرار کنند. رئیس منطقه «با-رن» در این خصوص گفت: تاکنون تعداد مشخصی خودرو به آتش کشیده شده و چند نفر در طول شب در این ارتباط بازداشت شده‌اند. در ویدئوهایی که از حوادث شب سال نو در شبکه‌های اجتماعی ارسال‌شده، صدای انفجارهای مهیب به دلیل آتش گرفتن سوخت خودرو شنیده می‌شود. در سال ۲۰۱۹ حدود ۲۲۰ خودرو در این شهر در شب سال نو به سوزانده شد. برای جلوگیری از چنین اقداماتی، علاوه بر وضع مقررات منع رفت و آمد، در کل ماه دسامبر آتش‌بازی ممنوع بود و پلیس هم نیروهای سیاری را در مکان‌های استراتژیک در سراسر شهر مستقر کرده بود. در مجموع ۱۰۰ هزار افسر و ژاندارم در سراسر فرانسه برای نظارت بر اجرای محدودیت‌ها مستقر شده بودند. خرده‌فروشی سوخت هم به طور موقت ممنوع شده بود. اما ظاهرا این تدابیر چندان تاثیرگذار نبود و علاوه بر استراسوبرگ شهرهای دیگر هم شاهد چنین خشونت‌هایی بود. بنابر گزارش‌های رسانه‌ای، سال گذشته در رکوردی، هزار و ۴۵۷ خودرو در فرانسه در شب سال نو در سراسر این کشور به آتش کشیده شد. سال ۲۰۱۹ هم هزار و ۲۹۰ خودرو در مجموع در فرانسه سوزانده شدند. چنین اقداماتی از سال ۲۰۰۵ به یک مراسم سالانه در مناطق حومه‌ای فرانسه تبدیل‌شده، در آن سال پاریس و دیگر شهرها سه هفته صحنه آشوب بود و تعداد بیشماری ساختمان و خودرو به آتش کشیده شدند و دستکم سه نفر جان باختند. انتهای پیام / م
به گزارش خبرگزاری فارس از رشت، آیت‌الله رسول فلاحتی در آیین عبادی سیاسی نماز جمعه این هفته در مصلی این شهر با اشاره به حفاظت از چشم به‌عنوان یکی از آداب در سبک زندگی اسلامی اطهار کرد: انسان دارای زندگی اجتماعی است و زنان برای حضور در جامعه باید از لباس‌های بدن‌نما خودداری کنند و این دستور الهی است. وی با بیان اینکه برخی از زنان جامعه برخلاف دستور صریح قرآن به حجاب توجه نمی‌کنند، افزود: عدم توجه به دستورات الهی عذاب الهی را به همراه دارد البته بخش عظیمی از جامعه ما دارای پوشش بوده و باید به آن نیز توجه کرد. خطیب جمعه رشت با اشاره به نخستین سالروز شهادت ژنرال بزرگ جهان مقاومت حاج قاسم سلیمانی و ابومهدی المهندس گفت: وجود چنین چهره‌هایی باعث افتخار ماست که در هیچ جای دنیادیده نمی‌شود که به ژنرال‌های خود ببالند چراکه آن‌ها از ژنرال‌های خود ظلم دیده‌اند اما ما به ویژگی‌های بارز این ژنرال مسلمان و مؤمن افتخار می‌کنیم. فلاحتی با اشاره به ویژگی‌های بارز شهید حاج قاسم سلیمانی بیان کرد: اخلاص، تبعیت محض از ولایت، مسلمان وارسته و بصیر و عدم وابستگی به مادیات و مقامات دنیوی، از ویژگی‌های بارز این مجاهد فی سبیل الله است. وی با تأکید بر اینکه شهید سلیمانی مالک اشتر رهبری معظم نظام بوده، مالکی که وقتی خبر شهادتش را به حضرت علی (ع) دارند ایشان اشک ریختند، گفت: وقتی رهبر معظم انقلاب هنگام نماز بر پیکر مبارک شهید سلیمانی نماز خواندند نیز اشک ریختند که نشان از جایگاه ارزشمند ایشان در نزد رهبری است. امام‌جمعه رشت با اشاره به اقدام تاریخی امام خمینی رحمه‌الله مبنی بر پیغام ایشان به گورباچف که فرمودند کمونیست به زباله‌دان تاریخ می‌پیوندد، تصریح کرد: اتحاد جماهیر شوروی متلاشی شد و امام رحمه‌الله از اینکه غرب کاپیتالیسم هم به‌مانند شرق سوسیالیسم روزی به زباله‌دان تاریخ می‌رود بشارت دادند و امروز ما مقدمات افول و سرنگونی قدرت پوشالی غرب را شاهدیم. وی با اشاره به اقدامات رضاخان مبنی بر دستور کشف حجاب در تاریخ بیان کرد: یکی از دلایل عدم رعایت برخی از بانوان امروز جامعه به حجاب کامل اسلامی تصمیمات نابخردانه پدر و پسر پهلوی بوده چراکه تا پیش از آن زنان مسلمان ایرانی یکپارچه پوشش جهان اسلام را رعایت می‌کردند. فلاحتی با اشاره به ساخت فیلم بانوی بهشت توسط انگلیسی‌های خبیث گفت: قرار است در آینده نه‌چندان دور این فیلم را در ایالات‌متحده و کشورهای اروپایی پخش کنند، اصل این فیلم اختلاف‌افکنی بین شیعه و سنی است و جنایات داعش و وهابی‌ها را به خلفای صدر اسلام ربط می‌دهند تا وحدت و انسجام شیعه و سنی را تبدیل به تفرقه کرده و دنیای اسلام را ملتهب کنند. امام‌جمعه رشت با بیان اینکه انگلیس برای ساخت این فیلم ۱۵ میلیارد دلار کمک کرده و انگار دایه مهربان‌تر از مادر شده‌اند، افزود: به خواهران و برادران اهل تسنن می‌گوییم که آن‌ها از ما نیستند و ما از آن‌ها بیزاریم و این طرح یک طرح خبیث انگلیسی و آل جهود و آل سعود است و شیعیان دنیای اسلام طرفدار چنین برنامه‌هایی نیستند. وی خطاب به مسؤولین اقتصادی گیلان گفت: امسال سال تولید است و همه مسؤولین باید برای تولید تلاش مضاعف کنند تا تولید تقویت شود و هر نهاد و سازمانی که مانع زیربنای تولید باشند خلاف توصیه مؤکد رهبری رفتار کرده است. فلاحتی با انتقاد از اینکه تولیدکنندگان درگیر بروکراسی و کاغذبازی شده و انگیزه و امید کار را از تولیدکننده می‌گیرند، افزود: مسؤولین باید برای تولید کمک کنند نه اینکه مانع آن شوند. خطیب جمعه رشت با اشاره به اینکه بعد از شهادت حاج قاسم، آمریکایی‌ها سیلی گرمی خوردند و کارناوال راه انداخته و زیردریایی‌های خود را در خلیج‌فارس حرکت دادند تا به‌اصطلاح به جمهوری اسلامی ضربه بزنند، تصریح کرد: نخستین هدف آن‌ها جبران شکست‌های پی‌درپی بوده و باوجوداینکه آمریکایی‌ها، صهیونیست‌ها و عرب‌های یدک‌کش آن‌ها توسری‌خورده‌اند این رفتار را می‌کنند تا دنیا بیشتر از این متوجه ذلت آن‌ها نشوند. امام‌جمعه رشت با بیان اینکه دشمن می‌داند در ایران عده‌ای ترسو بوده و در لایه‌های نظام و مسؤولین هم حضور دارند، گفت: آن‌ها می‌خواهند با این حرکت خود اعلام کنند یا با ما جنگ کنید یا به میز مذاکره برگردید. وی با بیان اینکه دشمن از موشک و توپ و تانک ما هراس نداشته بلکه از مردم و دین آن‌ها ترس دارند، افزود: برخی‌ها می‌گفتند که ما سایه جنگ را برداشتیم والان این حرکات آمریکایی‌ها به این معنی است که اگر مذاکره نکنید ما شمارا به جنگ تهدید می‌کنیم، بلند اعلام می‌کنیم که آمریکایی‌ها غلط می‌کنند که ایران را تهدید کند. فلاحتی با اشاره به ساخت واکسن ایرانی کرونا بیان کرد: به چنین جوانان و نخبگانی باید افتخار کرد و یاد و خاطره شهید فخری زاده را گرامی می‌داریم که زمینه بروز چنین اتفاق مبارکی را فراهم کرد. امام‌جمعه رشت یکی دیگر از دلایل رفتاری ایذایی آمریکایی‌ها را کابوس دشمنان از برخورد قاطع ایران و انتقام سخت ایران درزمانی که نمی‌دانند چه وقتی است دانست و افزود: آمریکایی‌ها از اینکه نمی‌دانند ایران در چه زمانی می‌خواهد انتقام بگیرد در هراس و کابوس هستند. انتهای پیام / ۸۴۰۰۸
به گزارش خبرنگار حوزه حج و زیارت خبرگزاری فارس، همزمان با ایام فاطمیه و شب زیارتی امام حسین (ع)، دسته‌های عزاداری به مناسبت شهادت حضرت زهرا (س) یکی پس از دیگری برای عرض تسلیت وارد حرم سیدالشهدا (ع) شدند. حرم امام حسین (ع) هم برای ورودی جمعیت آماده‌شده بود و کفپوش‌های قرمز در برخی از قسمت‌های حرم قرار داده‌شده بود. علاوه بر این، برخی از دسته‌های عزاداری با همراه داشتن تابوت نمادین در سوگ مادر سادات نشستند و برای غربت حضرت زهرا (س) اشک ریختند. با وجود اینکه کرونا موجب اعمال محدودیت در بسیاری از کشورها شده است و عراق نیز همچنان مرزهای خود را بسته و امکان تشرف زائر خارجی به این کشور وجود ندارد، مردم عراق بدون داشتن ماسک یا رعایت فاصله اجتماعی وارد حرم امام حسین (ع) می‌شوند و معتقدند که شفا نزد سیدالشهدا (ع) است. شب گذشته با ورود زوار و دسته‌های عزاداری به حرم حسینی نوای «یا زهرا (س)» در صحن حرم سیدالشهدا (ع) طنین‌انداز شد که در ادامه فیلمی از حضور زوار در حرم سیدالشهدا (ع) همزمان با شب جمعه در ایام فاطمیه را مشاهده می‌کنید: انتهای پیام /
به گزارش خبرنگار اقتصادی خبرگزاری فارس، یکی از طرح‌های بیژن زنگنه وزیر نفت که در دولت یازدهم مطرح شد، طرحی با عنوان بومی‌سازی ۱۰ قلم کالای استراتژیک در صنعت نفت بود که این طرح در سال ۹۳ با هدف حمایت از ساخت داخل و پوشش خلاءهای تکنولوژیک در حوزه تجهیزات مورد نیاز صنعت نفت مطرح شد. این ۱۰ قلم کالای اساسی شامل تجهیزات سرچاهی و درون چاهی، پمپ‌های مربوط به چاه، مته‌های حفاری، شیرهای کنترلی، انواع لوله‌ها، الکتروموتورها، ماشین‌های دوار، فولادهای آلیاژی، ابزارهای اندازه‌گیری و ساخت پیگ هوشمند بودند. در این بین هر چند تصمیم وزارت نفت مبنی بر بومی‌سازی ۱۰ قلم کالای اساسی نفت تصمیم درستی بوده است، اما عملا در فضای اجرایی کمتر اقدام تاثیرگذاری برای همراه کردن دستگاه‌های دولتی برای حمایت از تولیدکنندگان داخلی صنعت نفت انجام‌شده است. یکی از ۱۰ قلم کالای اساسی صنعت نفت کمپرسورها است. به طور کلی کمپرسورها به سه نوع تقسیم می‌شوند. نوع اول Axial compressor یا کمپرسورهای محوری هستند که کاربرد زیادی در صنعت نفت ندارند. نوع دوم Centrifugal compressor یا کمپرسورهای گریز از مرکز هستند که شرکت OTC و چند شرکت دیگر در این زمینه فعالیت دارند. نوع سوم هم کمپرسورهای جابجایی مثبت هستند که این نوع از کمپرسورها به دو دسته تقسیم می‌شوند. دسته اول کمپرسورهای رفت و برگشتی است که شرکت هوایار و بارون در این حوزه پیشتاز هستند. دسته دوم کمپرسورهای پیچشی یا screw-type compressor هستند که تا امروز این کمپرسورها در ایران پکیج می‌شدند. نکته دیگر درباره کمپرسورها این است که برخلاف سایر تجهیزات نفتی، هزینه سرویس و نگهداری تجهیزات دوار از جمله کمپرسورها در یک دوره ۲۰ ساله، حدود ۹۳ درصد کل هزینه‌های انجام‌شده برای این تجهیز است. به بیان دیگر قیمت خرید کمپرسور (CAPEX) به نسبت هزینه‌های تعمیر و نگهداری (OPEX) بسیار پایین است و قیمت خرید معادل ۷ درصد کل هزینه می‌باشد. به عبارتی فارغ از اهمیت مباحث وابستگی و … میزان ارزبری برای کمپرسورها را باید در دامنه زمانی ۲۰ ساله محاسبه کرد و در این صورت حجم بالای ارزبری آن آشکار می‌شود. بر اساس آمار تهیه‌شده در وزارت نفت، هزینه خرید تجهیزات دوار برای توسعه صنعت نفت وگاز در ۱۰ سال آینده معادل ۴۶۱۵۱ میلیون دلار برآورد شده است که اگر در تناسب ۷ به ۹۳ درصد، هزینه بیست سال بهره‌برداری را محاسبه کنیم می‌توان به اهمیت و ضرورت جلوگیری در ارزبری در این حوزه پی برد. با توجه به اهمیت بومی‌سازی کمپرسور در جلوگیری از ارزبری از کشور مصاحبه‌ای با نیما سجده مدیرعامل شرکت صنعتی هوایار به عنوان یکی از شرکت‌های تولیدکننده این محصول انجام شد که به بررسی چالش‌های موجود در مسیر ساخت داخل کمپرسور و میزان موفقیت این شرکت در بومی‌سازی این محصول پرداخته شود. در گزارش شماره ۸ پرونده ۱۰ قلم کالای اساسی نفت نیز مصاحبه‌ای با بهرام بارانی مدیرعامل شرکت بارون با موضوع بومی‌سازی کمپرسورها انجام شد که با عنوان «فرآیند ساخت کمپرسور از سنگ آهن تا محصول نهایی در داخل انجام می‌شود / فاصله اندکی با نسل چهارم فناوری داریم» منتشر شده است. مشروح مصاحبه با مدیرعامل شرکت هوایار به شرح زیر است: * در سال جاری دانش طراحی و ساخت انواع کمپرسورهای سانتریفیوژ را بومی‌سازی کردیم فارس: به عنوان سوال نخست آیا شرکت برای تولید کمپرسور تیم تحقیق و توسعه ایجاد یا تکمیل کرده است؟ سجده: بله شرکت هوایار برای طراحی و توسعه کیفی محصولات خود یک تیم مجزای تحقیق و توسعه دارد که در این تیم متخصصان و کارشناسان برای بومی‌سازی کمپرسورها رفت و برگشتی و بهبود تکنولوژی آنها تلاش می‌کنند و طبق برنامه کارها در دست انجام است. فارس: دانش فنی لازم برای تولید چگونه به دست آمد؟ آیا آن را داشتید یا خریدید یا توسعه دادید یا مهندسی معکوس کردید؟ سجده: دانش فنی طراحی و ساخت انواع کمپرسورهای روتین و تجهیزات جانبی در ابتدا با طراحی معکوس شروع‌شده و سپس برای کمپرسورهای خاص با مشارکت شرکت‌های بزرگ خارجی در قالب طراحی مشترک برای پروژه‌های خاص ادامه پیدا کرد و در آخر با تکیه بر تجربه چند ساله در تعمیر و نگهداری و ساخت قطعات یدکی این کمپرسورها، همچنین توسعه نیروی انسانی فرهیخته از کلیه رشته‌های تخصصی، طراحی این کمپرسورها از ۲ سال پیش در دستور کار قرار گرفت و در سال گذشته ما موفق به بومی‌سازی کمپرسورهای رفت و برگشتی گاز شدیم. در سال جاری هم برای اولین بار در کشور دانش طراحی و ساخت انواع کمپرسورهای سانتریفیوژ را بومی کردیم. فارس: با کدام شرکت خارجی از کدام کشور برای انتقال تکنولوژی وارد تعامل شدید؟ چه تکنولوژی‌هایی اخذ شد؟ سجده: در سال‌های گذشته و قبل از تحریم‌های بین‌المللی ما با شرکت اطلس کوپکو بلژیک قرارداد همکاری مشترک در تولید کمپرسورهای اسکرو داشتیم و تکنولوژی ساخت این کمپرسورها را خریداری کرده بودیم. همچنین با شرکت سامسونگ تکوین (SAMSUNG TECHWIN) کره جنوبی قرارداد نمایندگی رسمی فروش و خدمات پس از فروش کمپرسورهای سانتریفیوژ را عقد کردیم. در برخی پروژه‌های خاص مثل پارس جنوبی، در خصوص کمپرسورهای سانتریفیوژ طراحی مشترک را اجرا کردیم به شکلی که طراحی و ساخت برخی از تجهیزات جانبی کمپرسور را ما انجام دادیم. ولی در خصوص طراحی و ساخت اجرای اصلی کمپرسور سانتریفیوژ همکاری نکردند، زیرا این دستگاه‌ها جزو دستگاه‌های با تکنولوژی سطح بالا است که آن را حتی با پرداخت هزینه‌های گزاف، در اختیار شرکت‌های دیگر قرار نمی‌دهند. فارس: مکانیزم انتخاب شرکت‌ها به چه صورت بوده است؟ سجده: ما شرکت‌های همکار بین‌المللی را از بین برندهای معروف و خوشنام انتخاب می‌کنیم و برای انتخاب پیمانکاران داخلی رویه مدونی داریم که تیم ارزیاب شرکت با حضور در سایت پیمانکاران از نقطه‌نظر، فنی و مالی همچنین سوابق عملکردی ایشان را ارزیابی و گرید بندی می‌کنند. *برخی از تجهیزات ساخت کمپرسور با اعمال تحریم‌ها در لیست اقلام ممنوعه قرار گرفته‌اند فارس: نمونه اولیه این محصول چگونه تهیه شد؟ از طریق شرکت نفت به شما داده شد یا اینکه خودتان برای خرید اقدام کردید؟ نمونه اولیه دسته دوم بود؟ سجده: به خاطر اینکه ما نمایندگی تامین و خدمات پس از فروش این کمپرسورها را داشتیم، همیشه نمونه‌هایی از انواع کمپرسورها را در اختیار داشته‌ایم. همچنین برای تعمیرات اساسی کمپرسورها تقریبا همه اقلام کمپرسور دمونتاژ و در دسترس است. از طرفی با سابقه طراحی معکوس و ساخت داخل کردن برخی قطعات این دستگاه‌ها مثل بیرینگ‌ها، ایمپلر، شفت و … دانش و اطلاعات کافی برای ساخت داخل کردن آن در دسترس بود. فارس: تجهیزات لازم برای تولید را دارید؟ در صورت ناقص بودن آیا آن را تکمیل کرده‌اید؟ آیا تجهیزات ساخت داخل هستند یا باید آنها را وارد کنید؟ امکان واردات آنها وجود دارد؟ سجده: ما در حال حاضر برخی از تجهیزات لازم برای تولید قطعات کمپرسور را داریم ولی شبکه‌ای از پیمانکاران در داخل را از سال‌های گذشته تدارک دیده‌ایم که برخی از قطعات و مجموعه‌ها را به این شرکت‌ها سفارش ساخت می‌دهیم. از آنجایی که با ساخت داخل کردن چند مدل از این کمپرسورها تیراژ تولید و امکان کنترل بیشتر بر کیفیت ساخت بسیار اهمیت دارد، تصمیم گرفته‌ایم تجهیزات کافی برای ساخت در داخل شرکت را خودمان خریداری کنیم. تجهیزات مورد نیاز برای ساخت عمدتا وارداتی هستند و به دلیل تحریم‌ها برخی از تجهیزات جزو اقلام ممنوعه هستند که ما با روش‌هایی در حال تامین این تجهیزات هستیم. طبق برنامه‌ای که ریخته شده تا ۶ ماه آینده تجهیزات وارد خواهند شد. فارس: تست کمپرسورها در خود کارخانه انجام می‌شود یا خارج از کشور و یا سایت عملیاتی؟ آیا تست انجام‌شده اطمینان لازم را داراست یا نه؟ چقدر ریسک وجود دارد؟ سجده: تست عمده محصولات در داخل کارخانه هوایار انجام می‌شود. البته برای برخی از تجهیزات خاص که لازم است در شرایط فرآیندی سایت تست انجام شود. ابتدا تست‌هایی که نشان از درستی کار و سلامت دستگاه دارد در کارخانه انجام می‌شود و سپس تست عملکرد دستگاه در سایت انجام می‌شود. ما با انجام آزمون‌های اندازه‌گیری و عملکردی مختلف مطابق با استانداردهای بین‌المللی ریسک کار را به حداقل ممکن می‌رسانیم به طوری که تاکنون ۱۰۰ درصد تجهیزات نصب و راه‌اندازی شده و رضایت کارفرما کسب‌شده است. البته بخاطر پیچیدگی کار و وجود ابهامات و محدودیت‌های فرآیندی در سایت، بعضی مواقع مشکلاتی هنگام نصب و راه‌اندازی ممکن است رخ‌داده باشد که با پشتیبانی همه‌جانبه تیم‌های فنی و تخصصی مشکل مرتفع شده است. *خرید تضمینی برای تجهیزات نفتی ساخت داخل هنوز اجرایی نشده است فارس: شیوه قرارداد شما به وزارت نفت چگونه بوده است؟ به صورت پیش‌پرداخت بوده یا زمانی؟ آیا آیتم ریسک پروژه در قرارداد دیده‌شده است؟ مبلغ قرارداد در مقایسه با نمونه مشابه خارجی به چه صورت بوده است؟ سجده: در پروژه­ها به صورت مستقیم با وزارت نفت قراداد بسته نمی­شود و معمولا شرکت­های تابعه در خصوص پروژه­ها ورود می­کنند بخشی از نیازها مربوط به بخش خصوصی که آنها نیز مستقل عمل می­کنند. عمدتا قرادادها به صورت دریافت پیش‌پرداخت در ابتدای قرارداد و به صورت زمان‌دار می­باشد. درباره مبلغ قراردادها انتظار وزارتخانه و مشتریان این است که نسبت به مشابه خارجی قیمت­ها پایین‌تر پیشنهاد شود که ما نیز در تلاش هستیم کیفیت مناسبی با قیمت پایین‌تر نسبت به رقبا داشته باشیم. فارس: آیا برای تولید کمپرسور تسهیلاتی از بانک‌ها، صندوق نوآوری، معاونت علمی ریاست جمهوری و صندوق پژوهش و فناوری دریافت کردید؟ سجده: بعد از اخذ مجوز دانش بنیان در سال­های گذشته و به پیشنهاد تسهیلاتی که از طرف صندوق نوآوری و شکوفایی اراده شده است. مذاکراتی با بانک‌های عامل انجام‌گرفته و توانسته­ایم با ارائه ضمانت‌نامه­های لازم تسهیلات مالی برای توسعه سرمایه‌گذاری و گسترش توانمندی­های فنی و مهندسی در مورد محصولات جدید اخذ شده است. فارس: آیا تضمین خرید محصول توسط وزارت نفت به شما داده‌شده است؟ سجده: با توجه به تصویب قانون حمایت ساخت داخل و قانون حداکثر استفاده از توان تولیدی که مجلس دهم انجام شد، هم‌اکنون تلاش مراجع ذیربط بر این موضوع متمرکز شده است که تا حد امکان پروژه­هایی که شرکت­های داخلی توانمندی ساخت دارند به شرکت‌های ایرانی واگذار شود. این یعنی قدم­های خوبی برداشته‌شده است ولی هنوز جا برای کار هست و می‌توان اقدامات موثرتری در این حوزه انجام داد. درباره بحث تضمین خرید تجهیزات بومی‌سازی شده توسط تولیدکنندگان ایرانی نیز نمی­توان گفت که سیاست خرید تضمینی محصول انجام‌شده است. البته چه‌بسا در حال حاضر برخی از شرکت‌ها و صنایع به دلیل ملاحظات فنی و تکنولوژی صنایع­شان و بعضا مدت زمان تحویل محصول، خرید از شرکت­های خارجی را در اولویت قرار دهند و بتوانند مجوزهای لازم را برای واردات بدست آورند ولی قاعده و اصل کلی همانطور که اشاره شد باید بر حمایت از تولیدکننده داخلی متمرکز باشد. *با ساخت داخل کمپرسورهای سانتریفیوژ تحریم‌ها را خنثی کردیم فارس: بازار محصول تولیدی شما چگونه است؟ سالانه چه تعداد تقاضا وجود دارد؟ سجده: در خصوص کمپرسورهای توربینی سالانه به صورت متوسط حدود ۳۰ - ۴۰ دستگاه مورد درخواست مشتریان می‌باشد که در صورتی که پروژه‌ها بر اساس زمان‌بندی خود پیش بروند، نیازمند تامین این مدل از کمپرسورها هستند. فارس: آیا اهمیت تولید این محصول از جنبه اقتصادی است یا جنبه استراتژیک؟ سجده: تولید انواع کمپرسور از جمله کمپرسور سانتریفیوژ برای کشور از نظر استراتژیک بسیار مهم است. چون این دستگاه‌ها جزو دستگاه‌های High Tech بودند و همیشه جزو اقلام تحریمی بوده است که با بومی‌سازی و تولید داخل آنها ما یک گام رو به جلو برای خنثی‌سازی تحریم‌ها برداشتیم. از نظر اقتصادی هم ساخت داخل کردن این دستگاه‌ها بسیار اهمیت دارد چرا که جزو گران‌قیمت‌ترین تجهیزات مورد استفاده در صنعت نفت محسوب می‌شوند و سالانه مبلغ هنگفتی ارز از کشور برای واردات آن خارج می‌شود. فارس: آیا این کمپرسور به تولید رسید؟ اگر نه پروژه تا چه اندازه‌ای پیشرفت داشته است؟ سجده: بله در حال حاضر کمپرسور سانتریفیوژ در حال تولید انبوه در کشور است و طبق برنامه تا انتهای امسال ما ۱۰ دستگاه را تولید خواهیم کرد. فارس: دلایل موفقیت یا عدم موفقیت پروژه از نظر شما چیست؟ سجده: به اعتقاد بنده دلایل موفقیت شرکت صنعتی هوایار در تولید کمپرسورها عبارت‌اند از: ۱ - بهره‌گیری از نیروی جوان فرهیخته و توانمند ۲ - پشتکار فراوان و تجربه موفق چند ساله در ارائه خدمات فنی و مهندسی و سرویس و نگهداری تجهیزات مشابه برای پروژه‌های استراتژیک کشور ۳ - وجود دانش تخصصی و مدیریتی مطلوب در همه در همه سطوح شرکت مخصوصا واحدهای فنی و اجرایی ۴ - وجود شبکه توانمند از پیمانکاران داخلی. مصاحبه از سیداحسان حسینی انتهای پیام /
به گزارش خبرگزاری فارس از مشهد به نقل از اداره کل روابط عمومی استانداری خراسان رضوی، محمدصادق معتمدیان استاندار خراسان رضوی به مناسبت سالروز شهادت سردار پرافتخار اسلام، سپهبد شهید حاج قاسم سلیمانی پیامی صادر کرد. متن پیام به شرح زیر است: بسم رب الشهداء و الصدیقین ولا تحسبن الذین قتلوا فی سبیل الله أمواتا بل أحیاء عند ربهم یرزقون سالروز شهادت ملکوتی سردار رشید اسلام سپهبد شهید حاج قاسم سلیمانی را به محضر مقام معظم رهبری حضرت آیت‌الله العظمی امام خامنه‌ای، مردم شریف استان خراسان رضوی، خانواده‌های معظم شهداء و مخصوصا شهدای مظلوم مدافع حرم تبریک و تسلیت عرض می‌نمایم. به راستی شهادت همان حیات عند الرب است که نقطه پایانی معراج بشریت بوده و جز خالص شدگان درگاه الهی کسی به آن راه نخواهد یافت. سالروز یوم‌الله شهادت عاشورایی سردار رشید اسلام سپهبد شهید حاج قاسم سلیمانی و حماسه تاریخی تشییع آن پیکر مطهر و همرزمانش یکی از درخشان‌ترین قطعه‌های تاریخ انقلاب اسلامی بود که تاکنون در میان جوامع بشری بی‌نظیر و برکات آن حیات تازه‌ای به شجره طیبه امت اسلامی در سراسر منطقه و دنیای عدالت خواهان بخشید. به گونه‌ای که تا مدت‌ها در ذهن تاریخ به عنوان سمبل مقاومت، جهاد و ایثار باقی خواهد ماند و مسیر رشد، تکامل جوامع آزادی‌خواه و استکبارستیز را فراهم خواهد آورد. سردار شهید عزیز حاج قاسم سلیمانی مجموعه‌ای از صفات و کمالات برجسته انسانی و اسلامی بود که همواره با وجود نبوغ بی‌نظیر نظامی، سرعت عمل به هنگام اخلاص، شهادت‌طلبی و فداکاری را در خود جمع کرده بود. یکی از بزرگترین خدمات آن شهید مظلوم، مبارزه با تکفیر پرورش‌یافته در دامان اسلام امریکایی و صهیونیسم جهانی بود که با محوریت آن بزرگوار این مهم صورت پذیرفت و با خون پاک شهدای مدافع حرم به نتیجه عالی خود رسید. به یقین آنچه موجب برهم خوردن نقشه پلید استکبار جهانی شد همین روحیه اخلاص، کار جهادی و فداکاری بود که در قالب «مکتب حاج قاسم» تجلی نمود و بار دیگر حق را پدیدار و باطل را منکوب کرد. امروزه همه ما وظیفه داریم که ابعاد تکاملی این فرآیند بزرگ را شناخته و در ترویج این مکتب ناب در هر سنگر خدمتی که قرار داریم کوشا باشیم. امید است با بصیرت افزایی و زنده نگه‌داشتن این حرکت مقدس بتوانیم در ظهور آرمان‌های مقدس جمهوری اسلامی و منویات مقام معظم رهبری در جریان گام دوم انقلاب مثمر ثمر بوده و شاهد تحول اساسی و تعالی بیش از پیش در فرایند‌های سیاسی، اجتماعی، اقتصادی و فرهنگی در استان خراسان رضوی باشیم. و من الله التوفیق محمد صادق معتمدیان استاندار خراسان رضوی انتهای پیام / ۷۰۰۳۱
به گزارش خبرگزاری فارس، سید رضا صالحی امیری در خصوص کاروان ایران در المپیک اظهار داشت: تقریبا از ۲ سال قبل یک تیم بسیار قدرتمند در کمیته ملی المپیک و وزارت ورزش در قالب ۲ ستاد عالی و عملیاتی ساماندهی شد که در این دوره نمایش بهتری نسبت به گذشته داشته باشیم. همه فدراسیون‌ها وارد اردو شده بودند و در گرما گرم کسب سهمیه بودیم و ۵۲ سهمیه هم گرفته بودیم. پیش‌بینی ما کسب ۷۰ سهمیه بود، اما بروز کرونا شوکی را ایجاد کرد. وی ادامه داد: بلافاصله برای اینکه قهرمانان از شرایط آمادگی خارج نشوند تصمیم گرفتیم قهرمانان به صورت انفرادی در سالن‌ها تمرین کنند و حقوق یک ساله را هم پرداخت کردیم و تمام تعهدات عملی شد. صالحی امیری در مورد اینکه سعی کردید شرایط حبابی برای اردوها باشد یا خیر، گفت: وقتی پروتکل‌هایی را تعریف می‌شود، ستاد کرونا در ورزش، فدراسیون پزشکی ورزشی مسئولیت رعایت کردن آنها را برعهده دارند و خیلی سختگیرانه برخورد می‌شود. در همین زمینه با دانشگاه آزاد مذاکره کردیم تا فضای بیشتری را داشته باشیم و آکادمی هم کاملا در اختیار ورزشکاران است. رئیس کمیته ملی المپیک گفت: ارزیابی من با توجه به گزارش همکارانم مثبت است و در مجموع دغدغه‌ای وجود ندارد. درست است که کمبود منبع داریم، اما در همین شرایط ۱۰۰ درصد منابع را تخصیص داده‌ایم. سال آینده ۶ رویداد بین‌المللی ساحلی، داخل سالن، قونیه و جوانان آسیا را به همراه المپیک ۲۰۲۰ داریم که مهمترین رویداد است. اسحسام این است که سال ۱۴۰۰ کام ملت شیرین می‌شود. صالحی امیری در مورد اینکه شرایط واکسن کرونا برای ورزشکاران چطور می‌شود، عنوان کرد: خود کمیته بین‌المللی المپیک و بهداشت جهانی تفاهم‌نامه‌ای دارند که ورزشکاران قبل از ورود به توکیو واکسن را دریافت کنند. در ایران خود ستاد کرونا و فدراسیون پزشکی ورزشی پیگیر هستند و خودم هم با مسئولان دولت در ارتباطم. اعتقاد خود من این است مردم باید دریافت کنند و مسئولان در انتها باشند. وی در مورد مسائل فرهنگی در المپیک گفت: ما به دنبال این هستیم که در المپیک فرهنگ ایران را به نمایش بگذاریم. مسائل فرهنگی یک پازل از کار ما است. در این ستاد پیش بین شده که چهره‌های فرهنگی اعزام شوند و از طریق رسانه‌های دیجیتال تاریخ فرهنگ ما به نمایش درآید. رئیس کمیته ملی المپیک که میهمان برنامه ورزش و مردم شبکه یک سیما بود، در مورد لباس کاروان ایران اظهار داشت: سعی کردیم در همه کارهای جاری از نظام سلیقگی پرهیز کنیم. لباس نماد فرهنگ یک کشور است. المپیک ۴ میلیارد بیننده دارد و به همین خاطر لباس می‌تواند معرف یک کشور باشد. سال قبل از ستاد مد و لباس ارشاد خواستیم فراخوانی بگذارند و لباس انتخاب شود. برهمین اساس ۲۰۰ طرح آمد و ۴ مرحله داوری گذاشتیم. ۱۰ طرح نهایی شده که و نهایتا ۳ طرح یک و ۲ و ۳ انتخاب خواهند شد. در مجموع انتخاب لباس برعهده داوران مد و لباس است. صالحی امیری در مورد انتخاب شعار کاوران گفت: ما دنبال یک لفظ خاص ملی بودیم که شمولیت داشته باشد و برهمین اساس شعار ستارگان ایران‌زمین انتخاب شد. بعضی‌ها به ما گفتند چرا این نام استفاده‌شده است. وقتی از واژه ستارگان استفاده می‌کنیم شامل همه شهدا و قهرمانان می‌شود. فلسفه شعار ایجاد وحدت ملی است و مفهوم ایران یعنی هویت ما. رئیس کمیته ملی المپیک در مورد بودجه عنوان کرد: از دولتمردان تشکر می‌کنم که نسبت به ورزش بیش از انتظار توجه داشتند. آن هم در این شرایط سخت اقتصادی و تحریمی. بودجه ما در ظرف ۳ سال ۱۰۰ درصد شد و امسال ۲۰۰ درصد افزایش پیدا کرد. البته این بودجه جوابگوی ۵۲ فدراسیون ورزشی نیست. خوشبختانه با این شرایط هیچ رویدادی به خاطر مسائل مالی لغو نشده است. ما هر بودجه‌ای را تخصیص می‌دهیم روی سایت می‌گذاریم. تخصیص عادلانه اعتماد را جلب می‌کند. تلاش ما بودجه شفاف، عادلانه و برای توسعه ورزش قهرمانی است. وی در مورد اینکه پاداش‌ها چطور پرداخت می‌شود، گفت: پاداش روی سکو برای مدال آوران که بحثش جداست که ما می‌دهیم، اما وزارت ورزش پاداش سکه‌ای را حذف کرده و امتیازی شده است. آنچه برای المپیک مهم است داشتن کاروان قدرتمند است. رئیس کمیته ملی المپیک در مورد موزه ورزش اظهار داشت: ما برای موزه نظام امانت را بنا نهادیم. ۹۰ درصد موزه اهدا است و ۱۰ درصد هم امانت سپرده شده است. موزه متعلق به ملت ایران و ثبت ملی شده است. موزه کانونی برای تجمیع قهرمانان است. در این شرایط کرونایی ماهانه ۵ تندیس را رونمایی می‌کنیم و قول می‌دهیم که بازدید برای دانشجویان، معلمان و دانش آموزان در سراسر کشور رایگان باشد. صالحی امیری در مورد دیپلماسی ورزش گفت: تحلیل غلطی جا افتاده که دیپلماسی ورزش را به عنوان کرسی جا انداخته‌اند. دیپلماسی در ورزش فراتر از کرسی است. هم ما و هم وزارت ورزش به یک چیز می‌اندیشیم که آن هم درخشش قهرمانان و شیرین شدن کام ملت است. با عمانی‌ها به توافق ۱۰ ساله رسیدیم و با قطری‌ها هم که قطب ورزش خلیج‌فارس هستند، همکاری داریم. وی در مورد اینکه آیا توانایی میزبانی جام ملت‌ها را داریم یا خیر، تاکید کرد: اگر می‌خواهیم ورزش قهرمانی در ایران جهش پیدا کند، باید میزبانی بگیریم، اما این کار با شعار و تقاضا نمی‌شود. باید مصوبه ملی باشد. همین الان قطر برای بازی‌های آسیایی ۲۰۳۰ یک و نیم میلیارد دلار و عربستان برای ۲۰۳۴، یک و دو دهم میلیارد دلار تعهد داده‌اند. این در حالی است که بودجه ورزش ما حدود ۱۰۰ میلیون دلار است. یک رویداد بین‌المللی حمایت ملی می‌خواهد و زیرساخت. در تفاهم‌نامه با قطری‌ها یه بندی داریم که کشورها قبل از حضور در این کشور اردوها را در کیش برگزار کنند، اما من می‌گویم ما آمادگی این کار را نداریم. رئیس کمیته ملی المپیک ادامه داد: کشورهای حوزه خلیج‌فارس با این میزبانی‌ها دنبال هویت‌سازی هستند، چون عقبه ندارند، اما ما دنبال این کار نیستیم و نیازی نداریم. گفتند چرا هندبال در شیراز لغو شده است و من خودم از مسئولان آسیایی سوال کردم و آنها بحث کرونا را مطرح کردند. ما باید آمادگی و شرایط پذیرش را داشته باشیم. صالحی امیری در مورد اینکه برای انتخابات فوتبال نامزد می‌شود یا خیر، گفت: من تعهدی به مجموعه فدراسیون‌های ورزشی دارم که امسال در کمیته به آنها خدمت کنم و بنای حضور در هیچ حوزه دیگری را ندارم. وی در مورد حذف نام کمیته ملی المپیک در مجمع فدراسیون فوتبال عنوان کرد: فوتبال جامعه بزرگی است و اکثر مدیران آن سختکوش و پاکدست هستند و کام ملت را شیرین می‌کنند، اما نباید اینطور تصور شود که فوتبال در مسائل مالی شفاف نیست و فوتبال ما برای عبور از این ذهنیت باید شفافیت سازی کند. فوتبال در جامعه ایران می‌خواهد فعالیت کند و باید از همه کانون‌ها کمک بگیرد. با خروج وزیر و معاونش چه سودی بردید؟ ۲ میلیون دلار بدهی را چه کسی می‌خواهد تامین کند؟ رئیس کمیته ملی المپیک ادامه داد: تعجب می‌کنم از این مدیران، یک سری به کشورهای حوزه خلیج‌فارس یا چین بزنید. همه مدیران انتصابی هستند. باید دید چه کسانی به فیفا خوراک می‌دهند. چرا فیفا به چین و کشورهای عربی ورود نمی‌کند؟ این نشان می‌دهد که از جای دیگری فیفا را تحریک می‌کنند. نه وزارت ورزش دخالت می‌کند نه کمیته بلکه در توسعه زیرساخت‌ها حمایت می‌کند. شخصا دیدم که وزیر برای برداشتن موانع فوتبال تلاش می‌کند. صالحی امیری عنوان کرد: من در این مورد از دوستان سوال پرسیدم که چرا کمیته حذف‌شده است که آنها گفتند فشار بیرونی است. در همین خصوص شخصا نامه‌ای را به اینفانتینو، رئیس فیفا نوشتم و مسائل را اعلام کرد. به او گفتنم که شما خودتان در IOC عضو هستید و آیا مخالف حضور کمیته ملی المپیک در مجمع فدراسیون فوتبال هستید که او به ما پاسخ داد: از حضور این کمیته در مجمع فوتبال حمایت می‌کنیم و به هیچ وجه مخالف نیستیم. شما می‌توانید به عنوان عضو ناظر حضور داشته باشید. وی ادامه داد: فدراسیون فوتبال عضو مجمع کمیته ملی المپیک است و تیم فوتبال امید را داریم که متعلق به ما است. به نظرم این سوء مدیریت و بی‌تدبیری بود که باید بازگردد. انتهای پیام /
به گزارش خبرگزاری فارس از رشت، سجاد اسماعیلی امروز در سخنان پیش از خطبه نماز جمعه این هفته رشت در مصلا این شهر با گرامیداشت سالروز شهادت سردار شهید حاج قاسم سلیمانی اظهار کرد: تشکیل ستاد بازسازی عتبات و عالیات توسط شهید سلیمانی از سال ۱۳۸۲ و بعد از سقوط صدام، بنیاد نهاده شد و این شهید آغازگر کار پربرکت و بزرگی بودند. وی با بیان اینکه ستاد بازسازی عتبات و عالیات علاوه بر بازسازی خرابی‌های صدام، عامل توسعه حرمین شریفین بوده است، گفت: آمریکا نقشه‌های مختلفی را برای ایجاد فتنه و جنگ شیعه و سنی، تحریک صدام و تحمیل جنگ هشت‌ساله به کشور ایران و تحریک صدام به حمله به کویت در پیش گرفت تا مقدماتی برای باز شدن پای آمریکا به عراق باشد. مسؤول ستاد بازسازی حرم امام هادی (ع) با بیان اینکه حضور آمریکایی‌ها در شهرهای عراق همراه با نقشی منافقانه بوده است، افزود: نیروهای کارکشته آمریکایی در شکل‌های مختلف تقسیم‌شده و با بلندگوهای تبلیغاتی رسانه‌ای دنبال نشان دادن چهره‌ای منفی از ایران و چهره‌ای منجی از آمریکا بودند. مسؤول سابق ستاد بازسازی سامرا با اشاره به نقش منافقانه آمریکایی‌ها در تفرقه بین شیعه و سنی تصریح کرد: شیوخ اهل سنت در بعضی اتفاقات وقتی کمک شیعیان را دیدند متحول شده و می‌گفتند که آمریکایی‌ها علیه شیعیان برای اهل سنت سخن می‌گفتند و در جمع شیعیان نیز برنامه‌های اهل سنت را مخالفت با شیعیان اعلام می‌کردند. اسماعیلی با بیان اینکه بعد از انفجار حرمین عسگرین بلندگوهای تبلیغاتی دشمن آغاز و آن را به نام اهل سنت زدند اما با هوشیاری مرجعیت شیعه از برادرکشی جلوگیری شد، افزود: نقطه‌ضعف شیعیان در سامرا بود چراکه اگر آمریکا و نیروهای عبری عربی بر سامرا تسلط پیدا می‌کردند، تسلط بر شیعیان را در دست گرفته و باید برای شیعیان تعیین تکلیف می‌کردند. مسؤول ستاد بازسازی امام هادی (ع) با اشاره به اینکه به‌دروغ می‌گویند که اهالی سامرا با تکفیری‌ها هستند درصورتی‌که دل آن‌ها با جمهوری اسلامی و آل‌الله است، بیان کرد: قرار بر این بود که در روز نیمه شعبان حرم امامین عسکرین تصرف‌شده و حکومت شامات توسط داعش اعلام شود. مسؤول سابق ستاد بازسازی سامرا با بیان اینکه حقیقت حمله نیروهای تکفیری به امامین حرمین را باید از زبان خود تکفیری‌ها شنید که چه جبهه‌ای را مقابل خود می‌دیدند، گفت: در آن شب دشمن از اصل غافلگیری استفاده کرده و باوجوداینکه دست پری داشت اما نتوانست به نتیجه خود برسند. اسماعیلی با بیان اینکه قوای نیروهای عراق نیاز به خط‌شکن داشت و سردار سلیمانی از طریق زمینی مسیر بغداد به سامرا را انتخاب کرده تا بزرگ‌ترین سیلی را به دشمن بزند، افزود: خودروی سردار سلیمانی را سوراخ‌سوراخ کرده بودند اما با هر سختی که بود سردار سلیمانی از این مسیر که پشت هر بوته و نخلی تک‌تیرانداز و تله‌های انفجاری بود موفق به حضور خود و نیروها در سامرا می‌شوند. مسؤول سابق ستاد بازسازی سامرا با اشاره به حضور سردار سلیمانی در صحن امامین حرمین که روح تازه‌ای به مدافعان حرم دمیده شده، تصریح کرد: آن‌ها وقتی سردار سلیمانی را در حرم دیدند تهدید کردند که باید سردار سلیمانی حرم را ترک کند اما این شهید فرمودند خیر ما خودمان آن‌ها را از سامرا بیرون می‌کنیم. وی با اشاره به دمیده شدن روحیه بسیج مردمی در عراق که پشت سر سردار سلیمانی حماسه بزرگی را ایفا کرده و سامرا محل وحدت شیعه و سنی شده است، افزود: با تشکیل نیروهای بسیج مردمی در عراق، جوانان برومند عراقی نوای چندین و چندساله آبا و اجدادی خود را در مقابل استکبار سردادند و ما فهمیدیم که عراق بیمه‌شده و نه کودتا می‌شود و نه آمریکایی‌ها بر آن می‌تازند. انتهای پیام / ۸۴۰۰۸
به گزارش خبرگزاری فارس و به نقل از باشگاه استقلال، پس از عدم بازی هرویه میلیچ در دیدار برابر گل‌گهر، این بازیکن با انتشار استوری در پیج شخصی خود به این تصمیم واکنش نشان داد. این واکنش میلیچ در کنار برخی دیگر از کارهای انضباطی او موجب شد محمود فکری امروز به این بازیکن اجازه تمرین نداده و او را در اختیار باشگاه قرار دهد. پیش از این محمود فکری بارها از بازیکنان خواسته بود حتی از کری‌خوانی در فضای مجازی برای تیم‌های رقیب امتناع کنند و استوری این بازیکن از روز گذشته حاشیه‌های زیادی برای تیم خودی ایجاد کرد. انتهای پیام /
"به گزارش خبرگزاری فارس از زاهدان به نقل از پایگاه اطلاع‌رسانی مرزبانی, سردار محمد ملاشاهی در تشریح این خبر اظهار داشت: همزمان با ایام اولین سالگرد شهادت سردار دل‌ها شهید سپهبد «حاج قاسم سلیمانی» مردی که با شهادتش، اراده مرزبانان را برای ایستادگی در مقابل گروه‌های ترویستی و اشرار و معاندان نظام بیشتر کرده است؛ شب گذشته مرزداران غیور هنگ مرزی سراوان، در درگیری با معاندان نظام مقدس جمهوری اسلامی ایران و اشرار مسلح در منطقه مرزی «اسفندک»، ضمن جلوگیری از ورود عناصر مسلح متجاوز به خاک میهن عزیزمان، موفق شدند ضربات سنگینی به اشرار مسلح وارد کرده و مقادیر قابل توجهی موادمخدر را کشف کنند. وی افزود: در این درگیری مسلحانه یکی از دلاورمردان مجاهد مرزبانی به نام استواردوم «مصطفی دلاور» با مقاومت جانانه در مقابل عناصر پلید گروهک‌های تروریستی به فیض عظمای شهادت نائل آمد. گفتنی است، امروز که مردان بی ادعای مرزبانی در دور افتاده‌ترین نقاط مرزی وظیفه پاسداری و حراست از مرزهای ایران اسلامی را برعهده دارند عزیزانی همچون شهید «مصطفی دلاور» در راه دفاع از کیان ایران اسلامی با نثار جان خود، امنیت ایران اسلامی را پایدار می‌کنند. انتهای پیام / ۳۱۳۹ / و"
به گزارش خبرگزاری فارس از اهواز، ابراهیم قنبری رئیس سازمان آتش‌نشانی و خدمات ایمنی شهرداری اهواز اظهار کرد: بر اثر نشت گاز در خیابان ۱۵ غربی کیانپارس اهواز، یک واحد مسکونی دچار انفجار مهیب شد. وی ادامه داد: بر همین اساس، پس از اطلاع از حادثه یک تیم واکنش سریع و دو تیم امداد و نجات از جمعیت هلال‌احمر به منطقه اعزام شدند که بر اثر این انفجار در حال حاضر ۱۲ مصدوم شناسایی شدند. رئیس سازمان آتش‌نشانی و خدمات ایمنی شهرداری اهواز تصریح کرد: این حادثه در یک ساختمان ۶ طبقه رخ داد که تمامی واحدهای این ساختمان دچار آسیب جدی و یا تخریب جزیی شدند. قنبری با بیان اینکه در حال حاضر مصدومان این حادثه به مراکز درمانی اعزام شده‌اند، خاطرنشان کرد: عملیات و جستجو برای یافتن و خارج کردن اعضای یک خانواده سه نفره ساکن این ساختمان از زیر آوار توسط امدادگران آتش‌نشانی ادامه دارد. ۱۳:۲۲؛ ورود تیم‌های زنده‌یاب به محل حادثه مدیرعامل جمعیت هلال‌احمر استان خوزستان لحظاتی پیش از ورود تیم‌های زنده‌یاب به نقطه حادثه‌دیده در منطقه کیانپارس اهواز خبر داد. علی خدادادی با اعلام جزئیات بیشتری از حادثه آتش‌سوزی منطقه کیانپارس اهواز، اظهار کرد: با توجه به انفجار یک ساختمان مسکونی در خیابان ۱۵ غربی کیانپارس به دلیل نشت گاز، تاکنون ۱۲ مصدوم به مرکز درمانی انتقال یافته‌اند. وی با بیان اینکه یک کودک خردسال نیز زنده در زیر آوار شناسایی‌شده و نجات‌گران در حال عملیات آواربرداری برای نجات جان این کودک هستند، افزود: با توجه به حجم آوار تیم آنست (سگ‌های زنده یاب) جمعیت هلال‌احمر وارد منطقه شدند و عملیات امداد و نجات همچنان ادامه دارد. انتهای پیام / ۷۲۰۱۳ / و
به گزارش خبرگزاری فارس از مشهد، خیمة‌الانتظار؛ حسینیه‌ای در سرزمین شمس‌الشموس، جایی که این روزها تبدیل به مرکز تقسیم مهربانی‌ها شده است، مکانی که گروهی از مشهدی‌ها را دوازدهم هر ماه گردهم جمع می‌کند تا با قلب‌های سرشار از مهربانی و امید به ظهور امام زمان (عج)، از امام مهربانی‌ها الگو بگیرند. شاید اسمش را شنیده باشی، شاید بدانی که این تقسیم مهربانی‌ها آن هم دوازدهم هر ماه از شروع سال جاری آغاز شده و تا پایان سال نیز ادامه دارد، اما امروز با تمام دوازدهم ماه‌های گذشته متفاوت است، می‌دانی چرا؟، زیرا امروز در آستانه سالگرد شهادت سردار سپهبد شهید سلیمانی است، شهیدی که تا زنده بود همه می‌دانستند چه دل مهربانی دارد، همه می‌دانستند چقدر با مردم مهربان است، اما اینک یک سال از شهادتش می‌گذرد، مردم مشهد، این همه مهربانی سردار دلها را فراموش نکرده‌اند، قصد دارند امروز و در آستانه فرا رسیدن سالگرد شهادت این شهید ۳۱۳ بسته معشیتی را که کمک و همت مردم مبلغ آن جمع‌آوری شده را بین نیازمندان توزیع کنند. آرزویم ظهور امام زمان (عج) است به خیمة‌الانتظار که می‌رسم، شور و شوق خاصی را می‌بینم، جای همه آنهایی که نتوانستند در این لحظه اینجا باشند خالی است، هر گوشه از این حسینیه را که می‌بینم، بانوان در حال بسته‌بندی بسته‌های مواد غذایی هستند، از روغن و ماکارونی گرفته تا کیسه برنج و حبوبات، هر کدام از بسته‌ها که آماده می‌شود، با نظم خاصی در یک ردیف قرار می‌گیرد، به قسمتی از خمیة‌الانتظار می‌روم، جایی که تعدادی از بانوان در حال بسته‌بندی مواد غذایی هستند، وقتی خود را معرفی می‌کنم، یکی از بانوان که خود را مریم عمران‌زاده معرفی می‌کند، می‌گوید: خوشحالم که برای مردمان سرزمینم کمکی که از دستم برمیاید را انجام می‌دهم، این کار توفیق بزرگی است که نصیبم شده. یکی دیگر از بانوان در حالی که یک بسته ربع را داخل پلاستیک بسته مواد غذایی می‌گذارد می‌گوید: آرزویم ظهور امام زمان (عج) است تا همه بدی‌ها و بیماری‌ها از صفحه روزگار محو شوند، مردم دیگر گرفتار مشکلات زندگی نباشند. او خود را فاطمه فلی‌خانی معرفی می‌کند و ادامه می‌دهد: دوازدهم هر ماه موعدی است که ما بیاییم و هر کری از دستمان برمیاید برای بسته‌بندی و توزیع این بسته‌های مواد غذایی انجام دهیم تا به دست مردم برسانیم. وقتی مشهدی‌ها مهربانی را از امام مهربانی الگو می‌گیرند از این گروه از بانوان جدا می‌شوم تا به سوی مسوول خیمة‌الانتظار که به گفته بانوان در خارج از این مکان در حال صحبت با برخی از براداران است بروم، وقتی به وی می‌رسم، در حال گفت‌وگو درباره نحوه توزیع بسته‌های مواد غذایی با تعدادی از برادران است، حجت‌الاسلام سعید آخوندی از بسته‌بندی ۳۱۳ بسته معشیتی که با اعتبار ۲۴۰ میلیون تومان تهیه‌شده خبر می‌دهد و می‌گوید: طرح پویش «مهر مهدوی» دوازدهم هر ماه اجرا می‌شود و امروز نیز به این علت که در آستانه اولین سالگرد شهادت سردار شهید سپهبد سلیمانی هستیم، قصد داریم امشب توزیع بسته‌های معشیتی را انجام دهیم. مسوول خیمة‌الانتظار وقتی بیشتر درباره این پویش توضیح می‌دهد، متوجه می‌شوم که در هر بسته معشیتی علاوه بر مواد غذایی، تعدادی کتاب و یک فرم حاوی تعدادی سئوال برای شرکت در مسابقه نیز وجود دارد و هر کدام از علاقمندان می‌توانند با پاسخ دادن به سئوالات در مسابقه خیمة‌الانتظار نیز شرکت کرده و جوائزی نیز دریافت کنند. ایده‌هایی از جنس مهربانی وقتی به نکات پایانی حجت‌الاسلام آخوندی می‌رسیم، تعدادی خودرو روبه‌روی خیمةالانتظار پارک می‌شوند، وقتی رانندگان که از خودروها پیاده می‌شوند، تعدادی از برادران به سوی آنها می‌روند، حال نوبت به قرار دادن بسته‌های معشیتی در داخل خودروها است، در حین این کار، به سراغ یکی از برادران می‌روم که چند بسته معشیتی را در صندلی عقب خودرو می‌گذارد، می‌گوید: این کار ایده کاملا مردمی است، خوشحالم که در این عمل خیر که حاصل ایده‌هایی از جنس مهربانی است، حضور و همکاری دارم. صدای اذان از مسجد به گوش می‌رسد، برادران و خواهرانی که در پویش شرکت کرده‌اند، قصد دارند برای اقامه نماز حاضر شوند و دوباره برای ادامه کارها به خیمة‌الانتظار بازگردند، اینجاست که من نیز برای نگارش گزارش آنها را ترک می‌کنم و در مسیر با خود می‌اندیشم، برای مهربانی لازم نیست حتما ایده‌های پیچیده داشته باشیم، چنین ایده‌های ساده و زیبایی همچون پویش مهر مهدوی نیز می‌تواند بهانه‌ای برای مهربانی باشد. انتهای پیام / ۷۰۰۳۱
به گزارش خبرگزاری فارس از قم‏، شاگردان مصطفی هاشمی در تیم بسکتبال شیمیدر قم بعد از کسب پنج برد متوالی مقابل تیم‌های نیروی زمینی‏، آینده‌سازان، ذوب‌آهن، شهرداری بندرعباس و کوچین آمل باز هم به روند پیروزی‌های خود این بار در مقابل مس کرمان ادامه دادند. تیم بی‌رقیب شیمیدر قم در ششمین مسابقه این فصل شروع پرقدرتی مقابل مس کرمان داشت و حتی در کوارتر نخست با حساب ۱۶ بر صفر هم از حریف خود پیش افتاد اما ۱۰ دقیقه نخست این دیدار با برتری ۲۴ بر ۱۲ شاگردان مصطفی هاشمی به پایان رسید. در کوارتر دوم این مسابقه جذاب و تماشایی، این مس کرمان بود که با بهره‌گیری از پرتاب‌های سه امتیازی غافلگیر کننده خود با حساب ۱۸ بر ۱۶ صاحب برتری شدند ولی نیمه نخست در مجموع با برتری ۴۰ بر ۳۰ به نفع بسکتبالیست‌های تیم شیمیدر قم خاتمه پیدا کرد. در کوارتر سوم بار دیگر شیمیدر سوار بر جریان بازی شد و با درخشش مهره‌هایی همچون کلوین آمایو بازیکن خارجی خود رقابت سخت این ۱۰ دقیقه را با حساب ۲۶ بر ۲۵ از مس کرمان برد، ضمن اینکه در کوارتر چهارم نیز شیمیدر با نتیجه ۲۳ بر ۱۳ صاحب برتری شد. در مجموع این شاگردان مصطفی هاشمی در شیمیدر قم بودند که بازی ششم این فصل خود را با نتیجه ۸۸ بر ۶۹ از تیم مس کرمان بردند و بدین‌ترتیب ششمین برد این فصل را کسب کردند، پیروزی با ارزشی که آنها را مقتدرانه با ۱۲ امتیاز در جایگاه نخست جدول گروه دوم لیگ برتر قرار داده است. شاگردان مصطفی هاشمی روز سه‌شنبه هفته آینده یعنی ۲۳ دی در سالن بسکتبال آزادی، آخرین بازی دور رفت مرحله گروهی لیگ برتر بسکتبال را برابر تیم دوم جدول یعنی مهرام تهران برگزار می‌کنند. انتهای پیام / ۷۸۰۰۲
به گزارش خبرنگار سیاسی خبرگزاری فارس، مراسم نخستین سالگرد سردار شهید سپهبد قاسم سلیمانی فرمانده شهید نیروی قدس سپاه پاسداران و ابومهدی المهندس معاون نیروهای مردمی عراق و همرزمانشان صبح امروز با حضور جمعی از مقامات کشوری و لشکری و شخصیت‌های برجسته محور مقاومت در دانشگاه تهران برگزار شد. به علت رعایت پروتکل‌های بهداشتی این مراسم بدون اجتماع مردمی برگزار شد و تنها جمعی از مقامات داخلی و خارجی و همچنین تعدادی از خانواده شهدا در این مراسم حضور داشتند. * ممکن است از داخل آمریکا پاسخ ترور شهید سلیمانی را بدهند در ابتدای این مراسم، سردار اسماعیل قاآنی فرمانده نیروی قدس سپاه اظهار داشت: شهید سلیمانی که سه مدال افتخار را امام عظیم‌الشأن ما رهبر معظم انقلاب در آخرین صحبت‌شان به ایشان اعطا کرده و از آن رونمایی کردند، ایشان هم قهرمان ملت ایران است و هم قهرمان امت اسلامی است و هم قهرمان شکستن قدرت استکبار است. وی افزود: شاید در مقابل بیان برجستگی‌های فرماندهی این مردم حقیقی میدان مقاومت کمتر اشاره شد و برای همه جوانانی که مخصوصا می‌خواهند شهید سلیمانی را الگوی خود قرار دهند توجه کنند که شهید سلیمانی مرد میدان مقاومت بود اما مقاومت را از درون خود شروع کرد. هر کسی می‌خواهد در این میدان بیاید توجه کند امکان ندارد در بیرون اهل مقاومت باشی الا اینکه در درون خود مقاومت را خوب تمرین کرده باشی. فرمانده نیروی قدس سپاه انقلاب اسلامی در ادامه خاطرنشان کرد: شهید سلیمانی اهل مقاومت، همه‌جانبه از درون خود که سخن در این زمینه زیاد است معرفت، عبادت، اخلاص، ایثار و همه ارزش‌های انسانی و اسلامی در این کلمه جا دارد. *راه شهید سلیمانی در پرتو رهبری ادامه دارد وی همچنین خاطرنشان کرد: راه شهید سلیمانی یک رهبر داشته، بزرگی شهید سلیمانی به این بوده که در پرتو این رهبری عمل می‌کرده و بزرگ می‌شده آن رهبری و آن راه همچنان برقرار است و حمایت از مظلومین و محرومین و تربیت آنها در مدار زندگی عزت‌مدارانه مقاومتی همچنان ادامه دارد. فرمانده نیروی قدس پاسداران انقلاب اسلامی گفت: مسیر نیروی قدس و مقاومت با شیطنت‌های که آمریکا می‌کند، تغییر نمی‌کند؛ ممکن است از داخل خانه تان پاسخ جنایت تان را بدهند. *عاملان جنایت ترور سردار سلیمانی دیگر در کره زمین امنیت نخواهند داشت در ادامه آیت‌الله ابراهیم رئیسی رئیس قوه قضائیه با بیان اینکه مکتب شهید سلیمانی در امتداد مکتب امام خمینی و مکتب عاشورا باید ابعادش برای نسل حاضر و نسل آتی مشخص شود، گفت: اولین بعد مکتب شهید سلیمانی اخلاص بود. کسی که برای خدا مقاومت می‌کند و جهاد می‌کند. امام بزرگوار ما کتاب بسیار دارند و در جایگاه یک شخصیت متحول کننده یک جامعه، سنگ زیر بنای تفکر امام خمینی این جمله است که «عالم در محضر خداست اینکه انسان قبل، بعد و با هر چیز خدا را ببیند.» وی افزود: دومین شاخص مکتب سلیمانی بصیرت اوست. اینکه انسان چشم سر نداشته باشد خیلی آسان‌تر از آن است که چشم دل نداشته باشد؛ کسی که از چشم دل بهره‌مند است دوست و دشمن را می‌شناسد. کسی که بصیرت دارد هیچ وقت ذلیل و خار نمی‌شود و یکی از ویژگی‌های شخصیتی شهید سلیمانی بصیرت بود. آیت‌الله رئیسی متذکر شد: اخراج آمریکا از منطقه انتقام خون حاج قاسم خواهد بود. مگر خداوند از خون اباعبدالله (ع) گذشته است که از خون سردار سلیمانی بگذرد. تصور نشود اگر کسی در کسوت رئیس‌جمهور آمریکا به عنوان قاتل حاضر شد در حاشیه امن قرار دارد. تمام کسانی که در این ترور نقش داشتند در هیچ جای این کره زمین امنیت نخواهند داشت. * مردم عراق عاشق شهید سلیمانی شدند همچنین فالح الفیاض رئیس سازمان الحشد الشعبی عراق گفت: ما عزادار فرمانده قاسم سلیمانی هستیم؛ میهمان فقید ما در سرزمین عراق به شهادت رسید. رئیس سازمان نیروهای مردمی عراق خاطرنشان کرد: مردم عراق عاشق شهید سلیمانی شدند، در شرایطی که منطقه تحت یک آگاهی کاذب قرار گرفت. وی ادامه داد: مردم عراق توانستند راه صحیح حضور در همه مسائل ملت را بدانند، از جمله مهمترین آن‌ها مسئله فلسطین است. ما این را مدیون فرمانده شهید قاسم سلیمانی هستیم. * از آمریکا انتقام خواهیم گرفت همچنین هاشم صفی‌الدین رئیس شورای اجرایی حزب‌الله لبنان نیز بیان کرد: خون شهید سلیمانی هنوز در رگ‌های محور مقاومت در حال جوشیدن است، محوری که وی با روح خود ابداع و بازخرید کرد. وی با بیان اینکه رئیس‌جمهور آمریکا تصور می‌کرد با ترور شهید سلیمانی، محور مقاومت از هم می‌پاشد افزود: مقاومتی که شهید سلیمانی با هوشیاری خود از آن تغذیه کرد و به آن روح و خون بخشید، در همه میادین و میادین باقی خواهد ماند. صفی‌الدین افزود: پرچمدار شهید قاسم سلیمانی یک پرچم بلند باقی خواهد ماند و رزمندگان مقاومت آن را بر فراز گنبد الاقصی الشریف بالا می‌برند. رئیس شورای اجرایی حزب‌الله لبنان گفت: شهید سلیمانی قبل و بعد از شهادت فاتح و رهبر واقعی جهاد است. ما مرد عمل هستیم و از آمریکا شر مطلق انتقام خواهیم گرفت. *شهید سلیمانی از همه عناوین و معادلات بزرگتر بود در بخش دیگری از این مراسم، زیاد نخاله دبیرکل جنبش جهاد اسلامی فلسطین گفت: از میان برداشتن او به دلیل ترس آمریکایی‌ها بود تا راه را به روی بزرگی طلبی و فساد صهیونیستی باز کنند و پروژه صهیونیست بتواند بر فلسطین مسلط شود و محاصره مجاهدین فلسطین تکمیل گردد. وی با اشاره به اینکه تصمیم دشمن این است که فلسطین و قدس را بفروشند و این کار را در غیاب شهید سلیمانی می‌کنند، عنوان کرد: شهادت می‌دهم شهید سلیمانی در رأس مجاهدان ملت فلسطین از قدس و فلسطین دفاع می‌کرد. زیاد نخاله با تأکید بر اینکه شهید سلیمانی فرماندهی بود که برای اسلام زندگی مجاهدانه‌ای داشت، گفت: او از همه عنوان‌ها و معادلات و صفات بزرگتر بود و در میدان‌های نبرد حاضر و فعال بود، به طور خاص در جبهه فلسطین حاضر بود و نبرد‌هایی که انجام می‌داد برای آن بود که به فلسطین و مجاهدین فلسطینی زندگی جدیدی عطا کند و اشغالگری صهیونیستی را از ملت فلسطین و این کشور بزداید. *هیچ عاملی شهید سلیمانی و همرزمانش را در راه جهاد محدود نمی‌کرد شیخ احمد بدرالدین حسون مفتی اعظم سوریه از دیگر سخنرانان این مراسم بود که طی سخنانش بیان کرد: امام خمینی (ره) نور انقلاب را روشن کرد و گفت ما برای حمایت از مسلمانان آمدیم. وی با اشاره به اینکه امام خمینی (ره) رسالت خود را درباره قدس شریف با بستن سفارت رژیم صهیونیستی در تهران و بازگشایی سفارت فلسطین آغاز کرد، خاطرنشان کرد: الان کشور‌هایی هستند که سفارت اسرائیل را در کشور‌های خود افتتاح می‌کنند. مفتی اعظم سوریه گفت: مردم نه قدرتی و نه سلاحی نداشتند، اما این ملت آزاده ایران بودند که با رهبری امام خمینی، انقلاب اسلامی را به پیروزی رساندند و شاه فرار کرد و انقلاب اسلامی الگویی برای همه امت اسلامی و برای همه جهان شد. وی با ذکر این نکته که هیچ عاملی شهید سلیمانی و همرزمانش را در راه جهاد محدود نمی‌کرد، تصریح کرد: بهشت جایگاه آنان است. * آماده گرفتن انتقام خون سردار سلیمانی و شهدای مقاومت هستیم در پایان این مراسم، سرلشکر حسین سلامی فرمانده کل سپاه در جمع خبرنگاران اظهار داشت: آماده گرفتن انتقام خون این شهیدان و آزادسازی همیشه مسلمانان از سیطره و سلطه سیاسی، اقتصادی و فرهنگی دنیای غرب با محوریت و شرارت‌افزایی آمریکایی‌ها هستیم. وی افزود: مقاومت جریان دارد هیچ‌چیز متوقف نشده و بلکه به خاطر خون شهیدانی سلیمانی و ابومهدی المهندس و همه شهدای مقاومت با شتاب بیشتری جریان دارد موج جدید و رویش‌های جدیدی به وجود آمده و سلیمانی‌های بیشماری در دنیای اسلام رشد کرده‌اند و قدرت جهان اسلام در حال افزایش است دشمنان باید فکر خودشان باشند و از این منطقه خارج شوند. فرمانده کل سپاه همچنین درباره تحرکات اخیر آمریکا در منطقه عنوان کرد: ایران هیچ نگرانی ندارد ما برای دفاع از استقلال، منافع حیاتی و دستاوردهای انقلاب بزرگمان آماده هستیم و این آمادگی را ظرف چهل و یک سال گذشته ایجاد کرده‌ایم و امروز برای رویارویی با هر قدرتی، هیچ مشکل، نگرانی و دغدغه‌ای نداریم ما حرف‌های نهایی خودمان را با دشمنان در میدان نبرد خواهیم زد. انتهای پیام /
به گزارش خبرگزاری فارس، با پایان فرصت حضور در نظرسنجی سایت رسمی کنفدراسیون فوتبال آسیا (AFC) برای انتخاب محبوب‌ترین باشگاه قاره آسیا، تراکتور تبریز با ۵۱ ٫ ۱۴ درصد آرا به عنوان پرهوادارترین باشگاه معرفی شد. باشگاه پرسپولیس هم ۲۱ ٫ ۶۵ درصد رأی کاربران را به خود اختصاص داد و در جایگاه دوم قرار گرفت. نمایندگان اندونزی و اردن هم در رده‌های سوم و چهارم ایستادند. محمدرضا زنوزی مالک باشگاه تراکتور هم به همین عنوان پیام تبریکی را خطاب به هواداران این تیم منتشر کرد. انتهای پیام /
به گزارش خبرگزاری فارس از قم‏، در حالی که امسال ۶ تیم در لیگ برتر بدمینتون مردان ایران حضور دارند، بازی‌ها در مدت ۱۰ هفته به شکل دوره‌ای و در قالب دیدارهای رفت و برگشت به انجام می‌رسد تا تیم قهرمان فصل ۱۳۹۹ باشگاه‌های برتر ایران مشخص شود. تیم رعد پدافند هوایی قم امسال یکی از ۱۰ تیم حاضر در لیگ برتر بدمینتون ایران است، لیگی که رعد قم تا کنون در ۶ هفته از هفت هفته سپری‌شده آن مقابل حریفان خود پیروز بوده و فاصله زیادی تا کسب مقام قهرمانی و ایستادن روی سکوی نخست این رقابت‌ها ندارد. شاگردان محمدرضا مطیع در تیم رعد پدافند هوایی قم در هفته دوم از دور برگشت این مسابقات در سالن زنده‌یاد فرهمندموحد قم میزبان تیم فولاد مبارکه سپاهان اصفهان بود و با ارائه یک نمایش کاملا برتر با حساب ۴ بر ۱ حریف خود را با شکست بدرقه کرد. نماینده بدمینتون قم در مسابقه دور رفت نیز در اصفهان موفق به شکست تیم فولاد سپاهان شده بود و در سه دیدار باقی‌مانده خود از فصل جاری لیگ برتر باشگاه‌های کشور برابر تیم‌های صنایع اردکان، شهرداری شهر بابک و ذوب‌روی صبای زنجان قرار می‌گیرد. تیم رعد پدافند هوایی قم در هفته دوم از دور برگشت مسابقات فصل جاری لیگ برتر بدمینتون مردان باشگاه‌های کشور با کسب برتری مقابل فولاد مبارکه سپاهان اصفهان به ششمین برد این فصل خود دست یافت تا همچنان صدرنشین جدول رده‌بندی این رقابت‌ها باشد. در این رده‌بندی تیم‌های صنایع اردکان‏ شهرداری شهر بابک‏ دانشگاه یزد‏ فولاد مبارکه سپاهان اصفهان و ذوب روی صبای زنجان در رده‌های بعدی جای دارند و تنها سه هفته دیگر به پایان این دوره از مسابقات باقی‌مانده، در حالی که رعد پدافند هوایی قم با تداوم همین روند اصلی‌ترین گزینه برای ایستادن روی سکوی قهرمانی لیگ برتر ایران است. انتهای پیام / ۷۸۰۰۲
به گزارش خبرنگار سیاسی خبرگزاری فارس، شیخ احمد بدرالدین حسون مفتی اعظم سوریه امروز جمعه ۱۲ دی در مراسم اولین سالگرد ترور سردار قاسم سلیمانی فرمانده شهید نیروی قدس سپاه توسط پهپادهای آمریکایی که در دانشگاه تهران برگزار شد با تأکید بر اینکه امت اسلام باید بیدار شود، گفت: امام خمینی (ره) نور انقلاب را روشن کرد و گفت ما برای حمایت از مسلمانان آمدیم. وی با اشاره به اینکه امام خمینی (ره) رسالت خود را درباره قدس شریف با بستن سفارت رژیم صهیونیستی در تهران و بازگشایی سفارت فلسطین آغاز کرد، خاطرنشان کرد: الان کشور‌هایی هستند که سفارت اسرائیل را در کشور‌های خود افتتاح می‌کنند. مفتی اعظم سوریه گفت: مردم نه قدرتی و نه سلاحی نداشتند، اما این ملت آزاده ایران بودند که با رهبری امام خمینی، انقلاب اسلامی را به پیروزی رساندند و شاه فرار کرد و انقلاب اسلامی الگویی برای همه امت اسلامی و برای همه جهان شد. وی ادامه داد: امروز ایران فرزندان خود را می‌فرستد تا اینکه خون آن‌ها با خون فلسطینیان برای آزادی فلسطین و قدس یکی شود، هدف فقط جنگ نبود بلکه این بود که انقلاب باید به قدس می‌رسید و اگر قدس آزاد شود، انسان عرب مسلمان و انسانیت در جهان را آزاد کرده‌ایم. شیخ بدرالدین حسون گفت: امروز اکثر کشور‌های عرب از حافظ اسد در کنار انقلاب اسلامی ایستادند. قبله محور، انقلاب ایران بود. وی با ذکر این نکته که هیچ عاملی شهید سلیمانی و همرزمانش را در راه جهاد محدود نمی‌کرد، تصریح کرد: بهشت جایگاه آنان است. مفتی اعظم سوریه با بیان اینکه سوریه از ابتدا در کنار ایران برای ازادی قدس ایستاد، گفت: خون شهید سلیمانی بشارت آزادی قدس را می‌دهد. به جهان می‌گوییم ما می‌آییم و زیر بار ظلم نمی‌رویم و ما قبله اول و دوم خود را به شما نمی‌سپاریم و به جهاد خود ادامه می‌دهیم. انتهای پیام /
به گزارش خبرنگار اقتصادی خبرگزاری فارس، ۱۰ سال پیش، وزارت راه و شهرسازی دولت دهم با راه‌اندازی «سامانه خطوط تلفن ویژه» برای «معرفی واحدهای مسکونی خالی از سکنه» در وزارت مسکن، از ساکنان ۲ کلان‌شهر تهران و کرج خواست، در صورت اطلاع از خانه‌های خالی در محله‌ها یا مجتمع‌هایی که بیش از یک واحد در آنها خالی از سکنه است، مشخصات واحدها را به وزارت مسکن اطلاع دهند. این خبر در واقع اولین تلاش‌ها درباره ماجرای مالیات بر خانه‌های خالی در کشور به حساب می‌آید که در هفته جاری و پس از فراز و فرود ۱۰ ساله در قالب قانونی قابل‌اتکا در مجلس یازدهم تصویب و توسط حسن روحانی، رئیس‌جمهور به دستگاه‌های ذی‌ربط ابلاغ شد. در همین راستا و به منظور آگاهی از جزئیات اصلاح ماده ۵۴ قانون مالیات‌های مستقیم یا همان مالیات بر خانه‌های خالی به سراغ حسین عبداللهی کارشناس حوزه مسکن رفتیم تا از جزییات جدیدترین اصلاحیه این قانون ابلاغ‌شده مطلع شویم. مشروح این گفتگو به شرح ذیل است: *چکش‌زنی شورای نگهبان منجر به طولانی شدن روند تصویب مالیات بر خانه‌های خالی شد فارس: روند تصویب اصلاحیه ماده ۵۴ قانون مالیات‌های مستقیم درباره مالیات بر خانه‌های خالی نزدیک به ۸ ماه زمان برد، به نظر شما علت طولانی شدن روند تصویب چه نکته‌ای بود؟ عبداللهی: از سال ۹۴ این قانون تصویب‌شده بود ولی اجرا نمی‌شد، به این دلیل که می‌گفتند مشکلاتی دارد. مجلس یازدهم که آمد برخی از نمایندگان برای سامان‌دهی بازار مسکن تصمیم گرفتند که تقاضاهای این بازار را کنترل کنند. یک بخش مالیات بر عایدی سرمایه بود و یک بخش مالیات بر خانه‌های خالی. از آن‌جایی که می‌توانستند قانون مالیات بر خانه‌های خالی را زودتر از مالیات بر عایدی سرمایه تصویب کنند و به تابستان امسال هم برسد، در دستور کار قرار دادند. کلیات آن در ۱۵ مرداد تصویب شد اما شورای نگهبان ۲۲ ایراد به آن گرفت. فارس: ایرادات ۲۲ گانه اولیه شورای نگهبان درباره چه مسائلی بود؟ عبداللهی: یک بخش محوری این ایرادات تعریف خانه‌های خالی بود که می‌گفتند مشکل دارد. درصورتی‌که سال ۹۴ همین تعریف تصویب‌شده بود اما مجلس آن را تغییر داد و در تعریف بدون ساکن و یا کاربر هم اضافه شد. یک بخش دیگر ایرادات واژگانی بود که پروژه تبدیل به طرح شد و کنتور تبدیل به شمارش‌گر شد. یک بخش دیگر تعداد خانه‌های معاف از خانه‌های خالی بود که چه تعداد از خانه‌ها باید معاف باشند. بر همین اساس در قانون آمده بود خانه‌های اصلی افراد در شهر محل سکونت ۱ عدد و خانوارها می‌توانند ۱ خانۀ فرعی هم در سایر شهرها داشته باشند و همچنین تصویب شد که اگر به نام یکی دیگر از اعضای خانواده باشد مشکلی نیست. ایراد دیگر این بود که تا چه مدتی ضرورت دارد این مالیات از خانه‌های خالی دریافت شود و مجلس تصمیم گرفت که یک شاخصی برای این کار تعریف کند به این صورت که نسبت تعداد خانه‌های شهر به تعداد ساکنان شهر اگر به ۱ ٫ ۲۵ برسد، در این حالت از خانه‌های خالی مالیاتی اخذ نشود و این مستلزم افزایش تولید است که خود محرک بهبود شرایط بازار خواهد شد. فارس: پس از رفع ایرادات ۲۲ گانه و رفع ایرادات مجلس، شورای نگهبان در مرتبه دوم نسبت به انتشار ۳ ایراد دیگر اقدام کرد، ممکن است محور ایرادات مرحله دوم را تشریح کنید؟ عبداللهی: مهم‌ترین ایراد از ۳ نکته شورای نگهبان این بود که اگر فردی به هر دلیلی نتواند خانۀ خود را بفروشد یا اجاره دهد، شما چه برخوردی با او می‌کنید. در واقع یکی از فلسفه‌های مالیات بر خانه‌های خالی این است که مالکان بتوانند به قیمت بازار بفروشند که مردم بتوانند خانه‌دار شوند و با توجه به این‌که زمان کافی هم برای فروش داده‌شده بود این ایراد خیلی نمی‌توانست موجه باشد. مجلس برای رفع این ایراد ۲ اقدام انجام داد، یکی این‌که اگر شخصی به علت مشکلات قضایی خانه‌اش خالی مانده باشد باید به هیئت حل اختلاف موضوع ماده ۲۴۴ قانون مالیات‌های مستقیم مراجعه کند و مشکل خود را برطرف کند یا اگر مشتری نداشته باشد بر اساس تشکیل یک سامانۀ معاملاتی توسط وزارت راه و شهرسازی و بر اساس نرخ ارزش معاملات و نرخ ارزش اجاره‌ای ملک که موضوع مادۀ ۶۴ قانون مالیات‌های مستقیم است، معاملات خود را در آن‌جا ثبت کند و بگوید که من مشتری می‌خواهم؛ ۲ بار به او مشتری معرفی خواهد شد که اگر ۲ بار را رد کرد، دیگر معاف نیست و مشمول مالیات خواهد شد. *نرخ مالیات بر خانه‌های خالی در قانون جدید ۱۲ برابر شده است فارس: یکی از سوالات اساسی موجود در اذهان عمومی، تفاوت قانون مالیات بر خانه‌های خالی مصوب مجلس یازدهم با قانونی است که در سال ۹۴ تصویب شد؟ ممکن است پیرامون این تفاوت‌ها توضیحی ارائه دهید؟ عبداللهی: یکی بحث نرخ مالیات است که در سال ۹۴ بازدارنده نبود. در واقع طبق قانون سال ۹۴ بالغ بر ۵۰ درصد مالیات بر درآمد اجاره بود و با توجه به ارزش معاملاتی آن سال برای یک خانۀ یک میلیاردی حدودا ۲ میلیون تومان می‌شد؛ ولی در حال حاضر برای یک خانۀ یک میلیاردی در سال اول ۵۰ میلیون تومان مالیات محاسبه می‌شود. فارس: با توجه به این‌که فاکتورهای موثر بر مالیات بر اجاره خیلی زیاد است و واحد به واحد تفاوت می‌کند، میانگینی که اعلام می‌کنید بر چه مبنایی است؟ عبداللهی: این ۱ میلیارد را بر اساس ارزش اجاره‌ای یک خانۀ متوسط در آزادی سمت خیابان جی بررسی‌شده است. ولی خوب شاید خانه‌های لوکس‌تر مالیات بیشتری هم پرداخت کنند ولی به صورت میانگین ۵۰ میلیون است و بالاتر هم می‌تواند باشد. فارس: آیا واحدهای مسکونی زیر ۱۵۰ متر در تهران معاف از مالیات بر خانه‌های خالی هستند؟ عبداللهی: در قانون قبلی طبق تبصرۀ ۱۱ مادۀ ۵۳ گفته‌شده بود که خانه‌های زیر ۱۵۰ متر در تهران و مجموعا زیر ۲۰۰ متر در سایر نقاط کشور از مالیات بر خانۀ خالی معاف هستند که این موضوع ربطی به خانۀ خالی نداشت به همین خاطر این قانون را تغییر دادند ولی در قانون جدید این معافیت را برداشتند چراکه مأخذ مالیات بر خانه‌های خالی مالیات بر درآمد اجاره است به همین این معافیت به مالیات بر خانه‌های خالی هم می‌رسید. بنابراین همه واحدهای مسکونی در تهران در صورت عرضه نشدن، مشمول مالیات بر خانه‌های خالی است. *خوداظهاری نکردن به معنای خالی بودن واحد مسکونی است فارس: بر مبنای قانون جدید، مبداء زمان خالی بودن برای واحدهای مسکونی نوساز از چه زمانی آغاز می‌شود؟ عبداللهی: برای این‌که تولید مسکن رونق بگیرد به سازندگان وقت بیشتری دادند یعنی ۱۲ ماه بعد از صدور گواهی اتمام عملیات ساختمانی برای سازندگان با تعداد کم و برای انبوه‌سازان ۱۸ ماه بعد از صدور گواهی اتمام عملیات وقت داده‌شده که بعد از آن باید بفروشند در غیر این صورت مشمول مالیات می‌شوند. فارس: با توجه به در نظر گرفتن فرآیند خوداظهاری برای مردم، چه ضمانت اجرایی برای ترغیب مردم به مسئله خوداظهاری در نظر گرفته‌شده است؟ عبداللهی: شناسایی خانه‌های خالی در قانون سال ۹۴ صرفا بر اساس سامانۀ املاک بود که این سامانه فقط مالکیت، متراژ و نوع خانه را مشخص می‌کرد اما با اضافه شدن خوداظهاری علاوه بر این اطلاعات، سکونت افراد هم اضافه شد و ما به‌روز می‌توانیم سکونت افراد را داشته باشیم و با توجه به این‌که خوداظهاری هم انجام می‌شد، یک ضمانتی برای آن گذاشتند که فرد خانه‌های خود را اظهار کند که اگر نکند نمی‌تواند از خدمات استفاده کند و هم تعرفه‌های آب، برق و گاز او پرمصرف تلقی می‌شود. حالا اگر یک خانه اظهار نشده باشد در حکم خانۀ خالی شناسایی می‌شود و مالیات از آن گرفته می‌شود. در این بین توجه به یک نکته حائز اهمیت است، در قانون آمده بود که اگر خانه مجموعا ۴ ماه خالی باشد، بعد از آن مشمول مالیات است. شورای نگهبان یک ایرادی گرفته بود که اگر فردی آن خانه را بخرد این معافیت برای فرد جدید هست یا خیر؟ طبق تغییری که ایجاد شد گفتند که اگر به صورت رسمی معامله و انتقال صورت گرفته باشد، معافیت برای فرد جدید هم جاری است و ۴ ماه دیگر هم می‌تواند خالی باشد و به خاطر این هست که مردم سوق پیدا کنند تا معاملات را رسمی انجام دهند. فارس: در حال حاضر دولت واحدهای طرح اقدام ملی را در دست احداث دارد. آیا واحدهایی که دولت می‌سازد هم مشمول این قانون می‌شود یا خیر؟ عبداللهی: در قانون این مورد نیامده است ولی چون دولت خود به صورت مستقیم آن خانه‌ها را نمی‌سازد بلکه به صورت تعاونی یا بخش خصوصی می‌سازد، در این صورت مشمول مالیات می‌شوند. البته با توجه به این‌که شهرهای زیر ۱۰۰ هزار نفر معاف هستند باید دید که این خانه‌ها برای زیر ۱۰۰ هزار نفر ساخته می‌شوند. *مالیات بر خانه‌های خالی ۸ برابر ساخت و ساز کنونی به عرضه مسکن کمک می‌کند فارس: به عقیده شما مالیات بر خانه‌های خالی چه تاثیری بر روند بازار مسکن دارد؟ عبداللهی: در رابطه با مزیت اخذ مالیات بر خانۀ خالی می‌توان گفت در بازار مسکن عرضه افزایش می‌یابد. با توجه به این‌که ۲ ٫ ۵ میلیون مسکن خالی پیش‌بینی‌شده و این رقم ۸ برابر ساخت و ساز فعلی کشور است که باعث می‌شود حجم زیادی از مسکن وارد بازار شود. نکتۀ بعد این است‌که توقف رشد خانه‌های خالی خیلی برای ما مهم است، چیزی که از سال ۸۵ تا ۹۵، ۴ برابر شده است و از ۶۳۳ هزار واحد به ۲ ٫ ۵ میلیون واحد رسیده است. باید برای این موضوع یک ابزار متوقف‌کننده می‌گذاشتند که بحث مالیات بر خانۀ خالی می‌تواند در این زمینه مفید باشد. به عنوان مثال در شهر ونکوور هم از همین مالیات بر خانۀ خالی استفاده کردند که در سال ۲۰۱۷، ۱ درصد ارزش ملک بوده است و تصویب کردند که در سال ۲۰۲۱ به ۳ درصد ارزش خود ملک افزایش پیدا کند و دلیل هم این بود که مالیات بازدارنده بوده و توانسته به میزان ۳۰ درصد عرضۀ خانه در بازار مسکن را افزایش دهد. همچنین از این درآمد برای ساخت ۱۱۶ هزار مسکن ارزان‌قیمت برای مردم استفاده کردند و ۱۹ درصد هم ساخت خانه‌های اجاره‌ای افزایش پیدا کرده است. در کل نکات مثبتی در این طرح دیدند و تصمیم به افزایش آن گرفتند. همین اتفاق در شورای شهر لس‌آنجلس هم در حال رخ دادن است و می‌خواهند این مالیات را تصویب کنند. در استرالیا هم این‌چنین قانونی هست. در اتاوای کانادا و بریتیش کلمبیا هم همین‌طور است. فارس: آیا پیش‌بینی از اثرگذاری این قانون بر عرضه واحدهای مسکونی خالی در کشور وجود دارد؟ عبداللهی: مکمل مالیات بر خانه‌های خالی، مالیات بر عایدی سرمایه است. مالیات بر عایدی سرمایه جلوی قیمت مسکن را می‌گیرد و مالیات بر خانه‌های خالی جلوی خالی بودن مسکن را خواهد گرفت. اگر این ۲ قانون با هم تصویب‌شده باشند در همان سال اول بسیار تأثیرگذار خواهد بود ولی چون ما مالیات بر عایدی سرمایه نداریم باید نرخ این مالیات بر خانۀ خالی به قدری بالا باشد که نسبت به سودی که مالک می‌کند ترجیح بدهد خانۀ خود را خالی نگه ندارد. چیزی که بنده حدس می‌زنم این است که در حال حاضر درصد خانه‌های خالی ما از کل واحدهای مسکونی کشور ۱۱ درصد است. طبق چیزی که برآورد شده، این است که اگر این نرخ ۴ درصد برسد خوب است، چراکه نیاز به جابجایی داریم و باید خانۀ خالی باشد تا انتقال پیدا کند. پس اگر ما این نرخ را از ۱۱ درصد به ۷ تا ۸ درصد در سال اول برسانیم موفق عمل کرده‌ایم. فارس: آیا قانون جدید مالیات بر خانه‌های خالی بدون عملکرد دقیق سامانه املاک اجرا شدنی است؟ عبداللهی: بر اساس اطلاعات وزارت راه و شهرسازی، ۱ ٫ ۵ میلیون خانه خالی در فاز اولیه سامانه املاک را شناسایی شد و به آن‌ها پیامک دادند. بعضی‌ها که پیامک دریافت کردند اصلا نمی‌دانستند که اعیان یا عرصه چیست؟ آیا پیامک قلابی است یا خیر؟ یعنی حتی این‌ها هم در قضیه مشخص نشده بود و در رسانه‌های ملی اطلاع‌رسانی کافی نبود و شاید همین باعث شکست قانون شود. اگر سامانۀ خوبی ایجاد نکنیم و اطلاعات کافی در آن نباشد شاید قانون روی زمین بماند و بعد آن هم قانون مالیات بر عایدی سرمایه هم به مشکل بخورند. *سامانه ملی املاک و اسکان الفبای سیاست‌گذاری حوزه مسکن است فارس: آیا سامانه ملی املاک و اسکان علاوه بر مالیات بر خانه‌های خالی در سایر مالیات‌های تنظیمی نیز مورد نیاز است؟ عبداللهی: این سامانه فقط برای خانه‌های خالی نیست درصورتی‌که این سامانه در کشورهای مختلف برای برنامه‌ریزی برای آیندۀ بازار مسکن استفاده می‌شود. یعنی آمارهای کلی، مالک، نوع بهره‌برداری و سایر آمار را استخراج می‌کنند و برای آینده برنامه‌ریزی می‌کنند یا با پول‌شویی مقابله می‌کنند. شما اگر بدانید صاحب خانه‌هایی که در کشور وجود دارد چه کسانی هستند، شفافیت ایجاد می‌شود و میتوان جلوی پول‌شویی را گرفت. یک بحث دیگر تخصیص بهینۀ منابع است یعنی به متقاضیان و تولیدکنندگان تسهیلات بدهند و متقاضیان واقعی را شناسایی کرد. همۀ این‌ها مزایای سامانۀ املاک است. فارس: اخیرا در لایحۀ بودجه‌ای که به مجلس رفته، پیش‌بینی‌شده است که ۲۰۰ میلیارد تومان درآمد مالیات بر خانه‌های خالی باشد. نگاه درآمدی به مالیات تنظیمی تا چه اندازه صحیح است؟ عبداللهی: پیش‌بینی مذکور برای کسب درآمد از این پایه مالیاتی توسط سازمان برنامه بودجه و بر اساس مطالعات خودش انجام‌شده است که خیلی دقیق و علمی نیست ولی همین که این درآمد کم است خیلی مهم است. الان کشورهای مختلف به این رسیدند که اصلا نباید درآمدی از این مالیات داشته باشند چراکه اگر درآمدی نباشد یعنی مالک ترجیح داده که خانۀ خود را عرضه کند، به‌جای این‌که مالیات آن را پرداخت کند و هدف ما هم همین است. *فارس: به نظر شما تاثیر این پایه مالیاتی جدید بر معیشت مستاجران به چه نحو است؟ عبداللهی: در حالت کلی مالیات بر خانه‌های خالی به ۲ صورت برای مستأجران خوب است. در حالت اول وقتی این خانه‌ها به صورت ملکی در بازار عرضه می‌شود که در این حالت تقاضای خانه‌های استیجاری کم می‌شود و درنتیجه اجاره‌بها کاهش پیدا می‌کند. در حالت دوم این خانه‌ها به صورت استیجاری عرضه می‌شود که عرضۀ خانه‌های استیجاری را افزایش می‌دهد و باز هم به نفع مستأجران است. انتهای پیام /
به گزارش گروه بین‌الملل خبرگزاری فارس، سید «هاشم صفی‌الدین» رئیس شورای اجرایی جنبش حزب‌الله لبنان، امروز (جمعه) با حضور در مراسم سالروز شهادت سردار سپهبد حاج قاسم سلیمانی فرمانده سابق نیروی قدس سپاه پاسداران انقلاب اسلامی ایران و ابومهدی المهندس معاون پیشین رئیس سازمان الحشد الشعبی عراق در دانشگاه تهران به سخنرانی پرداخت. سید هاشم صفی‌الدین در این مراسم تأکید کرد: «خون شهید سلیمانی همچنان در رگ‌های محور مقاومت می‌جوشد و در تمام جبهه‌ها و میدان‌های نبرد جریان دارد». وی در ادامه اظهارات خود تأکید کرد که محور مقاومت پس از جنایت ترور شهید سلیمانی برای آزادسازی منطقه از اشغال آمریکا مصمم‌تر شده است زیرا پافشاری و تأکید این محور بر راه جهاد و مبارزه با طرح‌های آمریکایی تا زمان تحقق کامل تمام اهداف مقدس دو چندان شده است. رئیس شورای اجرایی حز‌ب‌الله افزود: «پرچم مقاومت در دستان ما خواهد ماند و ما آن را بر گنبد مسجد الاقصی بر افراشته خواهیم کرد. ما منطقه را از شر این شیاطین آزاد خواهیم کرد». سید هاشم صفی‌الدین ادامه داد: «ما [با پایبندی] به این پیمان به حرکت خود ادامه می‌دهیم و دست از مقاومت نخواهیم کشید. به بدترین شکل از آمریکا انتقام خواهیم گرفت. ترامپ که خیال می‌کرد با ترور شهید سلیمانی محور مقاومت را تجزیه خواهد کرد، سرنوشتی چون سرنوشت صدام خواهد داشت». رئیس شورای اجرایی حزب‌الله همچنین گفت: «هنگامی‌که داعش سر بیرون آورد و تمام جهان [از تعجب] خشکشان زده بود و تنها این فرمانده سلیمانی و فرمانده المهندس بودند که با ایستادگی خود در برابر آنها مردم را از شرشان خلاص کردند». وی اظهار داشت که محور مقاومت با شب‌زنده‌داری‌های شهید سلیمانی، با خون و جان ایشان در تمام میدان‌های نبرد حاضر خواهد بود و شهید سلیمانی حتی پس از شهادتشان نیز همان فرمانده پیروز خواهد بود. رئیس شورای اجرایی حزب‌الله در ادامه گفت: «با رهبر [انقلاب اسلامی ایران حضرت آیت‌الله] خامنه‌ای و نیروی قدس عهد می‌بندیم که مقاومت آرام نخواهد گرفت و ما به ایران اسلامی و پناهگاه مقاومت آمده‌ایم تا به شهید سلیمانی بگوییم مقاومت [زنده] خواهد ماند». او همچنین در بخش دیگری از اظهاراتش به زبان فارسی اظهار داشت: «پس از فرمان آقا مقام معظم رهبری درباره اینکه انتقام حتمی است، ما دیگر حرفی نداریم ما اهل عمل [هستیم] و این وظیفه را اجرا خواهیم کرد و به بدترین شکل از آمریکا انتقام خواهیم گرفت». انتهای پیام / م
به گزارش خبرگزاری فارس از قزوین، مهدی پندار، معاون بهره‌وری اقتصادی موقوفات و بقاع متبرکه سازمان اوقاف و امور خیریه کشور در سفر یک‌روزه خود به استان قزوین ضمن بازدید از اراضی مستعد سرمایه‌گذاری در حوزه‌های کشاورزی، باغداری، دامپروری و دامداری، فعالیت‌های عمرانی امامزادگان و بقاع متبرکه استان و پروژه‌های عمرانی موقوفات استان اظهار کرد: سازمان اوقاف و امور خیریه با رویکرد جدید خود در سال‌های اخیر اقدام به استفاده از ظرفیت وقف در حوزه‌های کشاورزی، باغداری و دامپروری با توجه به ظرفیت بالقوه موجود در اراضی هر استان نموده است. وی افزود: استان قزوین یکی از استان‌هایی است که موقعیت مطلوبی را در حوزه‌های دامپروری، دامداری و کشاورزی داراست و اراضی و موقوفات مستعدی دارد که امیدواریم بتوانیم با توجه به مزیت این اراضی، موضوع دامپروری مرتبط با فعالیت فناوری های‌تک و انتقال جنین تولید گوساله‌های ممتاز که در کشور برای نخستین بار در حال پیگیری است، را در این استان راه‌ندازی کنیم. این مسؤول در پایان عنوان کرد: لازم است از ظرفیت‌های بالقوه استان برای فعالیت‌های کشاورزی، باغداری و دامپروری استفاده شود و سرمایه‌گذاری لازم در این حوزه‌ها جهت افزایش بهره‌وری از ظرفیت‌های وقف انجام شود، زیرا هدف سازمان اوقاف استفاده حداکثری از ظرفیت وقف در همه ابعاد است. انتهای پیام /
به گزارش خبرگزاری فارس، کایری اروینگ، ستاره تیم بسکتبال بروکلین نتز که پیش از این هم اقدامات خیرخواهانه را در رابطه با کرونا انجام داده بود، در اقدامی جدید شهریه ۹ دانشجو در دانشگاه لینکلن پنسیلوانیا را پرداخت کرد. اروینگ در این رابطه گفت: من از همه شما رهبران جوان سپاسگزارم. نمی‌خواهم در جایی که هستم بنشینم و خودم را در آغوش بگیرم بدون اینکه بدانم از کجا آمده‌ام. من مدت‌ها پیش به خدمات خود متعهد شده‌ام و اکنون قدم‌ها را طی می‌کنم و همین کار را برای دیگران نیز می‌خواهم انجام دهم. انتهای پیام /
سید محسن حمزه‌لو در گفت‌وگو با خبرنگار فارس در ارومیه، اظهار داشت: اراضی مورد نیاز ساخت مسکن ملی در شهرهای ارومیه، خوی، سیه‌چشمه، ماکو، شوط، پلدشت، بازرگان، محمدیار، نقده، اشنویه، شاهین‌دژ، مهاباد، تکاب و سردشت تامین شده است. وی افزود: ظرفیت این اراضی برای احداث ۱۳ هزار و ۴۲۳ واحد پیش‌بینی‌شده است. مدیرکل راه و شهرسازی آذربایجان‌غربی تصریح کرد: در خصوص شهرهای زیر ۱۰۰ هزار نفر جمعیت نیز طی تفاهم انجام‌شده با بنیاد مسکن انقلاب اسلامی استان، هشت قطعه در ۶ شهر سیه چشمه (چالدران)، اشنویه، محمدیار، نقده، شاهین‌دژ، تکاب انتخاب‌شده است. وی تاکید کرد: ظرفیت اراضی انتخاب‌شده نیز یک‌هزار و ۱۳۶ واحد مسکونی بوده که برای بررسی و عقد قرارداد معرفی و تمام اراضی تحویل بنیادمسکن شده است. حمزه‌لو بیان کرد: تاکنون برای پنج هزار و ۴۲۰ واحد مسکونی در سطح استان به صورت گروهی انعقاد قرارداد کرده است. وی یادآور شد: استفاده نکردن از تسهیلات مسکن در سال‌های پس از انقلاب اسلامی، متاهل بودن، سکونت بیش از پنج ساله در محل مورد تقاضا از جمله مهمترین ملزومات ثبت‌نام در این طرح به شمار می‌رود. خاطرنشان می‌شود طرح «اقدام ملی تولید وعرضه مسکن» به منظور احداث ۴۰۰ هزار واحد مسکونی در سراسر کشور آغاز شد که از این تعداد سهم آذربایجان‌غربی نزدیک به ۲۱ هزار واحد است. انتهای پیام /
به گزارش خبرگزاری فارس از زنجان نماز جمعه سلطانیه امروز بعد از توقف سه ماهه در راستای پیشگیری از بیماری کرونا به امامت حجت‌الاسلام حسینی نسب امام جمعه سلطانیه اقامه شد. حجت‌الاسلام عمران حسینی نسب در خطبه‌های نماز جمعه با توصیه به تقوای الهی و دعوت مردم به حضور در نماز جمعه هم بخاطر لبیک به ندای الهی (که مومنان را به حضور در نماز جمعه دعوت کرده) و هم بخاطر شکرگزاری در برابر نعمت سلامتی اظهار کرد: نماز جمعه با رعایت دستورالعمل‌های بهداشتی اقامه خواهد شد و نمازگزاران نیز با ستاد نماز جمعه همکاری خواهند کرد. امام جمعه سلطانیه با تقدیر از تلاش‌ها و مجاهدت‌های کادر بهداشت و درمان و با تاکید بر رعایت فاصله‌گذاری اجتماعی و استفاده از ماسک و با تصریح به اینکه رنگ‌های کرونایی شهرها و شهرستان‌ها هیچ اعتباری ندارد و اگر غفلت شود، دوباره وضعیت بدتر می‌شود، تست واکسن ایرانی کرونا را تبریک گفت و با بیان اینکه این اقدام، دنیا را حیرت‌زده کرد، افزود: آزمایش مرحله انسانی واکسن ایرانی کرونا در اوج تحریم‌ها، نتیجه مقاومت و ایستادگی و تکیه به توان داخلی و تحقق شعار ما می‌توانیم، است. وی با گرامیداشت ۱۳ دی سالروز شهادت سردار شهید حاج قاسم سلیمانی، قهرمان شکست استکبار و قهرمان ملت ایران و مقاوم در برابر دشمنان و با بیان اینکه هر چند یکسال است که جسم شهید در کنار ما نیست، گفت: مکتب شهید سلیمانی ماندگار و جاودانه است. حسینی نسب با بیان اینکه مردمداری و تلاش برای حل مشکلات معیشتی و اقتصادی مردم، ایستادگی در برابر دشمن و ولایتمداری از محورهای مکتب شهید سلیمانی است، افزود: مکتب سلیمانی با غلبه نرم‌افزاری بر هیمنه پوچ آمریکا و اخراج آمریکایی‌ها از منطقه تکمیل خواهد شد. امام جمعه سلطانیه با اشاره به تحریم‌های ظالمانه آمریکا و با تاکید بر اینکه مذاکره با استکبار هیچ نتیجه‌ای نداشته و نخواهد داشت، افزود: ایستادگی همراه با خنثی‌سازی تحریم‌ها دشمن را مأیوس خواهد کرد. وی با اشاره به انتخابات آمریکا و با تاکید بر اینکه سیاست سران استکبار دشمنی با اسلام و انقلاب است چه اوباما باشد، چه ترامپ و چه بایدن، گفت: بایدن نسخه به‌روز شده اوباما و ترامپ است که ترور سردار سلیمانی را حق او دانست. حسینی نسب ۱۷ دی سالروز توطئه کشف حجاب توسط رضاخان را نشانه دین ستیزی رژیم پهلوی دانست و با بیان اینکه در آیات ۳۱ سوره نور و ۵۹ سوره احزاب هم وجوب حجاب و هم نحوه پوشش بیان‌شده و لذا حجاب از واجبات اسلام است، گفت: برخی بدحجابی‌ها و بی‌حجابی‌ها بخاطر عدم آگاهی از احکام دین است که متاسفانه نتیجه عدم انتقال مفاهیم دینی به فرزندان توسط والدین است و الا تبرج و خودنمایی زن از منظر اسلام فتنه‌انگیز و فسادزاست. خطیب جمعه سلطانیه با تبریک روز جهادکشاورزی و قدردانی از عملکرد اداره جهاد کشاورزی شهرستان، بر حمایت از کشاورزان تاکید کرد و افزود: کشاورزان زحمتکش نیز از پرداخت زکات بi عنوان واجب دینی غافل نشوند. وی ایام فاطمیه را سند مظلومیت شیعه دانست و با تاکید بر اینکه بخاطر محدودیت‌های کرونایی ایام فاطمیه در غربت نماند و حداقل هر کار و احسانی که دارید بنام حضرت زهرا (س) انجام دهید، به جایگاه حضرت فاطمه زهرا (س) و عوامل خشم و غضب خداوند اشاره کرد و افزود: خداوند با خشم و غصب فاطمه غضبناک و با رضایت فاطمه راضی می‌شود. انتهای پیام / ۷۳۰۰۲
به گزارش خبرگزاری فارس، جشنواره سردار آسمانی که از ۱۰ دی‌ماه فعالیت خود را در استان کرمان آغاز کرده، امروز ۱۲ دی‌ماه میزبان دو اثر نمایشی در بخش صحنه‌ای و ۵ نمایش خیابانی خواهد بود. در بخش خیابانی، نمایش نامه‌ای برای قاسم به کارگردانی روح‌الله اریس از کرمان ساعت ۱۵ و نمایش عروسی جنگ به کارگردانی مرضیه ذاکری از کرج ساعت ۱۵:۳۰ در محوطه مجموعه فرهنگی گلستان امین شهرستان رفسنجان به اجرا در می‌آیند. همچنین نمایش انگشتری به کارگردانی نسا سلیمانی از خمینی‌شهر ساعت ۱۶، نمایش سرباز سردار به کارگردانی امین پورمند از ساری ساعت ۱۶:۳۰ و نمایش عروسی جنگ به کارگردانی مرضیه ذاکری از کرج ساعت ۱۷ در محوطه مجموعه شهرزاد شهرستان رفسنجان اجرا می‌شوند. در بخش صحنه‌ای نیز نمایش وقتی ماهیچه‌ها سنگ می‌شوند به کارگردان کیانوش احمدی از تهران ساعت ۱۶:۳۰ و ۱۹ در مجموعه تئاتر شهر تالار فردوسی شهرستان سیرجان و نمایش ایستاده چون سرو به تماشای خورشید به کارگردانی مرتضی اسدی مرام از کرمانشاه ساعت ۱۵ و ۱۸ در پلاتوی فرهنگسرای شورای شهر شهرستان سیرجان میزبان علاقه‌مندان و مخاطبان جشنواره سراسری تئاتر سردار آسمانی خواهند بود. همچنین در بخش تئاتر سیار هم نمایش سرباز به کارگردانی پژمان شاهوردی ساعت ۱۶ در روستای ده زیار اجرا می‌شود. گفتنی است، دومین جشنواره سراسری تئاتر سردار آسمانی به حمایت بنیاد فرهنگی روایت فتح، انجمن تئاتر انقلاب و دفاع مقدس و اداره کل فرهنگ و ارشاد اسلامی استان کرمان تا ۱۵ دی‌ماه در قالب سه بخش مسابقه نمایشنامه‌نویسی، صحنه‌ای و خیابانی در استان کرمان برگزار می‌شود. *معرفی هیات انتخاب بخش رادیو تئاتر جشنواره تئاتر فجر اعضای هیات انتخاب آثار بخش رادیوتئاتر سی و نهمین جشنواره تئاتر فجر معرفی شدند. بنابر این اعلام، میرطاهر مظلومی، کاظم نظری و فرهاد امینی مسئولیت انتخاب رادیوتئاترهای رسیده به دبیرخانه این رویداد را برعهده دارند. میرطاهر مظلومی / میرطاهر مظلومی متولد ۱۳۵۰ در تهران بازیگر تئاتر، سینما و تلویزیون و صداپیشه، گوینده و از بازیگران مطرح نمایش‌های رادیویی است. بازی در فیلم‌های سینمایی «دلشکسته»، «وقتی همه خوابیم»، «زمهریر»، «رستاخیز»، «به نام پدر»، «ایران برگز»، «اخراجی‌ها ۲» و سریال‌های «خانه بی پرنده»، «تا ثریا»، «روزگار قریب»، «سی‌امین روز» و آثار نمایشی، رادیویی و دوبله بخشی از کارنامه حرفه‌ای این هنرمند است. کاظم نظری / کاظم نظری متولد ۱۳۵۰ در تهران و کارشناس ارشد کارگردانی تئاتر و فیلم و دکترای مدیریت رسانه از دانشگاه تهران و مدرس و رییس دانشکده رادیو و تلویزیون دانشگاه صداوسیما و عضو شورای نمایش رادیو است. وی علاوه بر عضویت در هیات‌های انتخاب و داوری و سمت‌های اجرایی در رویدادهای فرهنگی و هنری کارگردانی نمایش‌های «خورشید کاروان»، «توکا در قفس»، «موسی و شبان»، «مرگ در می‌زند»، «آخرین بازی»، «مستخدم ماشینی» و … را برعهده داشته است. فرهاد امینی / فرهاد امینی متولد سال ۱۳۶۴ در تهران نمایشنامه‌نویس و کارگردان تئاتر و دانشجوی دکترای مطالعات عالی هنر، مدیر دپارتمان نمایش دانشگاه هنر پارس و مدرس دانشگاه هنر تهران است. وی تاکنون نویسندگی بیش از ۲۰۰ قسمت نمایش رادیویی را برعهده داشته و جوایزی را نیز از آن خود کرده است. سی و نهمین جشنواره تئاتر فجر به دبیری حسین مسافر آستانه ۱۱ تا ۲۱ بهمن ۹۹ برگزار می‌شود. آدرس سایت جشنواره www. fitf. ir است. *مسابقه نمایشنامه‌نویسی سردار دل‌ها برگزار می‌شود سازمان فرهنگی‌هنری شهرداری تهران، اولین دوره مسابقه نمایشنامه‌نویسی «سردار دل‌ها» را در بزرگداشت یاد و نام سردار شهید حاج قاسم سلیمانی برگزار می‌کند. علاقه‌مندان می‌توانند نمایشنامه‌های خود را در حوزه عمومی مقاومت و نقش سردار در پیروزی‌های آن و یا زندگی و رشادت‌های سردار دل‌ها تا پایان ماه بهمن با فرمت PDF به نشانی الکترونیک sardaredelha. derama@gmail. com ارسال کنند و برای کسب اطلاعات بیشتر با شماره‌های ۹۶۶۵۴۵۲۸ و ۹۶۶۵۳۵۵۴ تماس بگیرند. نتایج مسابقه نیز روز ۲۰ اسفندماه، همزمان با زادروز آن شهید عزیز اعلام خواهد شد و به نفر اول ۷ میلیون تومان، نفر دوم ۵ میلیون تومان و نفر سوم ۴ میلیون تومان جایزه نقدی تقدیم خواهد شد. انتهای پیام /
خبرگزاری فارس لرستان_فریبرز حاتمی؛ در صفحات مختلف تاریخ انقلاب با مضمونی تحت عنوان یوم‌الله مواجهیم، کاربرد این عبارت و وجه نامگذاری آن را می‌توان در این موضوع جستجو کرد که در هر مصافی که انقلاب و نظام با خروش و جوشش درونی و واقعی به خواست عمومی مردم باشد به صحنه می‌آید و همه بضاعت را در این میدان مصروف می‌نماید، که مشمول آیه شریفه «إن تنصروا الله ینصرکم و یثبت أقدامکم» است، وعده و نصرت الهی جلوه‌گر شده و حماسه‌آفرینی می‌شود. پس از فتنه ۸۸ عده‌ای از عناصر داخلی حنجره‌های خودشان را بدون فهم و درک واقعی در اختیار غربی‌ها گذاشته بودند و افکار غرب پیوسته در زبان آن‌ها جاری می‌شد. ویژگی این مدل از تفکر همین موهومی و غیر واقعی بودن است و خط سیر آن توهم و دوری از واقعیت. از جنبه‌های دیگر نیز هزینه‌های فراوانی که مسببان آن اقدام وقیحانه تحمیل کردند نظیر تروریسم رسمی و قدرتی در مقابل سکوت مجامع بین‌المللی و محکومیت قطعی. اما اقدام انتقام‌جویانه فرزندان ملت در این سال‌ها همه و همه گواه آن است که انقلاب اسلامی جایگاه خود را تثبیت نموده و از سویی چهره واقعی دشمن و ددمنشی‌های آن بر جهانیان هویدا شده و این حاصل خون شهدا است. سوء استفاده بیش از حد از رأفت نظام توسط فتنه‌گران عده‌ای از مردم را بر این باور استوار ساخته بود که می‌بایست از همان ابتدا برخوردهای قهری با عاملان این‌گونه اقدامات در دستور کار قرار گیرد. ۹ دی نشان داد فراوان هستند کسانی که به هوای گندم ری از مولای‌شان جدا نمی‌شوند. حاصل این حماسه سازی‌ها که با نصرت الهی و شور انقلابی حاصل می‌شود بصیرت زایی است. روشن و مبرهن است که تزریق بصیرت از بیرون نتیجه لازم را ایجاد نمی‌کند، تنها و تنها بصیرتی مقوم نظام و انقلاب است که توسط خود مردم ایجاد شده باشد. ۹ دی دقیقا اشاره کامل و بدون نقص لفظ بر این معنا بود؛ معنای ولایت‌محوری، دشمن‌شناسی و وحدت کلمه و به یک‌باره افکار پوسیده و رنگ‌باخته غرب با لایه‌ای سخت از پایداری و مقاومت در بین مدافعان و محافظان از نظام و انقلاب روبرو می‌شود که هیچ چیزی الا عمل به اشاره رهبری کام تلخ آن‌ها را شیرین نمی‌کند و این نقطه عطف انقلاب است. ۹ دی شرمساری‌های بزرگ تاریخی همچون کوته‌بینی‌هایی نظیر حکمیت را تا حدودی از بین برد. شهادت سردار رشید اسلام حاج قاسم سلیمانی در فاصله کوتاه با سالگرد این واقعه تاریخی می‌تواند پیامی را در بر داشته باشد و آن پیام صدور فرا مرزی و منطقه‌ای بصیرت است. بصیرتی که با شهادت شهید سلیمانی و همرزمانش در بین ملت‌های اسلامی ایجاد شده بر کسی پوشیده نیست. حاج قاسم همه عمر مسئولیتی‌اش را در این راستا طی کرد، تا بیداری را در ملل اسلامی به وجود آورد. باتشکر تا زمانی که بصیرت باشد و جوانان مومن و انقلابی پا در رکاب انقلاب و ولایت، راه شهید سلیمانی ادامه خواهد داشت و به کوری چشم دشمنان و غرب زدگان ریشه درختی که با خون شهدای گرانقدرمان آبیاری شده روز به‌روز قوی‌تر و مستحکم‌تر خواهد شد. انتهای پیام /
این روز‌ها با وجود اوضاع اقتصادی نابسامانی که حاکم است و دخل وخرج‌ها با هم نمی‌خواند راه‌اندازی یک شغل و گذران یک زندگی اندکی مشکل شده است؛ اما در روستای ظفرآباد شیراز استان فارس دو خواهر و یک دوست دست به دست هم دادند تا با راه‌اندازی صندوق «گل نرجس» شهدای ظفرآباد کاری کنند کارستان و با دادن وام‌های خوداشتغالی محلی، زمینه‌ساز مشاغل خانگی روستایی برای آن‌هایی شوند که پیش از این رنج هزینه‌های بالا و درآمد‌های کم را به دوش می‌کشیدند. زهرا و پروین ظفرآبادی و لیلا رنجبر دو خواهر و دوستی هستند که هر سه متولد روستای ظفرآباد استان فارس هستند و با وجود مدارک تحصیلی دیپلم و شغل خانه داری تصمیم گرفتند به پیشنهاد بسیج سازندگی ناحیه بقیه الله طی طرحی صندوق اشتغال‌زایی «گل نرجس» را راه‌اندازی کنند. زهرا ظفرآبادی که خود یکی از مسئولان و گردانندگان این صندوق است، از اهداف بلند بالایی که در راستای عمران و آبادی روستای ظفرآباد در سر دارند و سبب راه‌اندازی و تأسیس صندوق گل نرجس شهدای ظفر آباد شده است، می‌گوید. وی که متولد سال ۶۵ است از اشتیاقش برای کار جهادی آن هم برای مردم روستای زادگاهش ابراز خرسندی کرده و طرح پیشنهادی بسیج سازندگی را برای راه‌اندازی این صندوق طرحی کارا و پربازده می‌داند و در ادامه از مراحل راه‌اندازی آن و طرح‌های اشتغال‌زایی بسیاری که با کمک آن به ثمر نشسته، می‌گوید. وی عنوان کرد: آذرماه ۱۳۹۷ طی جلسه‌ای با بسیج سازندگی ناحیه بقیه الله طرحی به عنوان افتتاح صندوق اشتغال‌زایی معرفی شد که پایگاه خواهران ظفرآباد از این طرح استقبال کردند و در دی‌ماه ۱۳۹۷ این صندوق با همکاری ۱۰۰ عضو ثابت آن راه‌اندازی شد. ظفرآبادی با بیان اینکه هر عضو ماهیانه ۲۰۰ هزار ریال وارد صندوق می‌کند، اضافه کرد: سرمایه اولیه صندوق هم از طریق وامی که با معرفی بسیج سازندگی به بانک داشتیم با دریافت ۱۰۰ میلیون ریال با بازپرداخت سه ساله تأمین شد. حتی گاهی خیرانی هم مبالغ خوبی به صندوق کمک کرده‌اند تا اشتغال بیشتری در روستای ظفرآباد ایجاد شود. وی معتقد است برای عمران و آبادانی و پیشرفت هر منطقه‌ای باید به سمت ایجاد اشتغال‌های محلی رفت تا مردم به خاطر نبود شغل و درآمد کوچ نکنند و آن روستا و منطقه دورافتاده هم به سمت رونق قدم بردارد. در روستای ظفرآباد شیراز استان فارس افراد بسیاری بودند که، چون سرمایه‌ای نداشتند از راه‌اندازی شغلی که در سر داشتند بازمانده بودند. ظفرآبادی ابراز کرد: اعضای صندوق، خواهرانی هستند که از محل پس‌انداز خود مبلغ ماهیانه مذکور یعنی همان ۲۰ هزار تومان را برای جمع شدن سرمایه مورد نیاز جهت پرداخت تسهیلات به متقاضیان راه‌اندازی شغل و دیگر موارد ضروری پرداخت می‌کنند. موجی از شغل در یک روستا با وام‌های ۵۰۰ هزار تومانی! وی با اشاره به برخی از مشاغل خانگی که با کمک تسهیلات ۵ تا ۳۰ میلیون ریالی صندوق گل نرجس شهدای ظفرآباد در این روستا راه‌اندازی شده، اظهار کرد: این مشاغل شامل پخت و توزیع نان‌های خانگی، تولید رب گوجه‌فرنگی خانگی، درست کردن انواع ترشیجات و فروش محلی و منطقه‌ای آن، تولید و عرضه عرقیجات خانگی، پرورش مرغ و خروس، راه‌اندازی فروشگاه محلی لوازم قنادی، خرید همزن برقی و راه‌اندازی کارگاه تولیدی انواع کیک‌های تولد و پذیرایی، خرید چرخ خیاطی و راه‌اندازی کارگاه خیاطی خانگی همچنین کمک به تجهیز و خرید ملزومات و پارچه موردنیاز برای فروشگاه منسوجات است. وی همچنین عنوان کرد: غیر از اشتغال‌زایی، وام‌هایی هم‌جهت خرید جهیزیه، کمک‌هزینه درمان و عمل جراحی، کمک‌هزینه تعمیر منزل و کمک‌هزینه رهن منزل هم به متقاضیان روستای ظفرآباد از محل سرمایه و پس‌انداز صندوق گل نرجس پرداخت‌شده است. ظفرآبادی با اشاره به گسترش برخی از اشتغال‌هایی که با کمک وام‌های صندوق راه‌اندازی شده، عنوان کرد: یکی از خانم‌های روستا برای اشتغال به کار خانگی یک همزن برقی نیاز داشت و حالا با همان همزن برقی کار تولید کیک‌های خانگی تولد و پذیرایی را انجام می‌دهد و این تولیدی تا جایی پیش رفته که غیر از خود روستای ظفرآباد و روستا‌های اطراف حتی از شیراز هم سفارش می‌گیرد. مسئول صندوق گل نرجس با اشاره به همکاری اداره فنی و حرفه‌ای در ارائه آموزش‌های حرفه‌ای به اعضای صندوق جهت خوداشتغالی عنوان کرد: اداره فنی و حرفه‌ای کلاس‌های آموزشی بسیاری که توانایی تبدیل به مهارتی جهت ایجاد یک اشتغال با دوام دارند را در روستای ظفرآباد شیراز برگزار کرد که این کلاس‌ها شامل کلاس آموزشی جهت پرورش و تولید گیاهان دارویی و زینتی، زنبورداری، کارگاه بافندگی، آموزش روغن گیری‌های سنتی و دارویی یا تولید کپسول گیاهی برای درمان‌های سنتی بود. وی افزود: هنرجویانی که این کلاس‌ها را گذرانده و به حدی رسیده‌اند که توانایی راه‌اندازی شغلی مستقل را در خود احساس کردند با دریافت وام از محل صندوق گل نرجس برای اشتغال‌های کوچک شروع به کار و تولید و درآمد می‌کنند. ظفرآبادی با اشاره به تاکید مقام معظم رهبری برای ارج نهادن به تولید داخلی در سال جهش تولید گفت: صندوق خواهران گل نرجس شهدای ظفرآباد برای آینده تولیدی روستا اهداف بزرگی در نظر دارد و طرح‌های پیشنهادی و پراشتغال و به عبارتی کارآفرینی‌های پربازدهی در پیش دارد. مسئول صندوق گل نرجس شهدای ظفرآباد با تاکید بر آینده روشن و توسعه روزافزون و پایدار این صندوق ابراز کرد: به دنبال طرح‌های اشتغال‌زایی متنوع و جذابی هستیم چراکه این ظرفیت در اهالی روستا برای استقلال کاری و اشتغال‌زایی وجود دارد و ما توانایی گسترش آن را برای پیشرفت روستای ظفرآباد داریم؛ امید داریم این صندوق طرح‌هایی در آینده رقم بزند که بعد‌ها با عنوان گام نخستین توسعه روستا از آن نام ببرند.
به گزارش خبرنگار اقتصادی خبرگزاری فارس، بررسی اعتبارات حوزه سلامت در لایحه بودجه ۱۴۰۰ نشان می­دهد که این اعتبارات با رشد بیش از ۶۰ درصدی همراه بوده و از رقم ۹۶ هزار میلیارد تومان در قانون بودجه سال ۹۹ به رقم نجومی ۱۵۵ هزار میلیارد تومان در لایحه بودجه ۱۴۰۰ رسیده است. * ۲ ٫ ۵ برابر شدن بودجه عمومی حوزه سلامت در لایحه بودجه ۱۴۰۰ به طور کلی اعتبارات حوزه سلامت از سه محل منابع عمومی، درآمدهای اختصاصی و یارانه­ها تامین می­شوند؛ براساس لایحه بودجه، حدود ۷۳ هزار میلیارد تومان از اعتبارات سلامت مربوط به منابع عمومی بودجه است. به عبارت دیگر، حدود نیمی از اعتبارات حوزه سلامت از محل منابع عمومی بودجه تامین می­شود. این موضوع در حالی است که در قانون بودجه ۹۹، تنها ۳۰ درصد از اعتبارات حوزه سلامت (۲۹ هزار میلیارد تومان) از محل منابع عمومی تامین شده است. درواقع، منابع عمومی بودجه سلامت رشد بیش از ۲ ٫ ۵ برابری در لایحه بودجه ۱۴۰۰ داشته است. همچنین میزان بودجه اختصاصی حوزه سلامت در قانون بودجه ۹۹ حدود ۴۷ هزار میلیارد تومان بوده که در لایحه بودجه سال آینده با رشد محدودی به رقم ۵۱ هزار میلیارد تومان رسیده است. در همین رابطه میزان یارانه­های حوزه سلامت نیز از رقم حدود ۲۰ هزار میلیارد تومان در سال ۹۹ به بیش از ۲۹ ٫ ۵ میلیارد تومان در لایحه بودجه ۱۴۰۰ رسیده است. * آدرس‌های غلط مسئولان برای توجیه افزایش نجومی اعتبارات سلامت چندی پیش رضا عوض‌پور رئیس امور سلامت و رفاه اجتماعی سازمان برنامه و بودجه با اشاره به افزایش اعتبارات حوزه سلامت کم شدن درآمدهای اختصاصی بیمارستان­ها را به عنوان علت اصلی این موضوع اعلام کرد. این در حالی است که همانطور که اشاره شد میزان منابع اختصاصی وزارت بهداشت طبق لایحه بودجه ۱۴۰۰ نه‌تنها نسبت به سال گذشته کم نشده بلکه با افزایش اندکی هم همراه بوده است. از طرف دیگر یکی از مسائلی که در محافل عمومی و توسط برخی مسئولان دولتی به عنوان علت این افزایش نجومی مطرح‌شده، بحث گسترش ویروس کروناست. با این وجود، بسیاری از کارشناسان معتقدند از آنجایی که شیوع ویروس کرونا باعث کاهش قابل‌توجه بیماران مراجعه‌کننده به بیمارستان­ها شده، نهایتا هزینه­های نظام سلامت را کاهش داده است. بررسی پیوست شماره ۴ لایحه بودجه سال آینده نشان می­دهد که تعداد بیماران بستری در سال ۱۴۰۰ حدود ۱۳ میلیون بیمار پیش‌بینی‌شده است. این در حالی است که این رقم در سال جاری بیش از ۲۱ میلیون و ۶۰۰ هزار بیمار درنظر گرفته‌شده بود. در واقع، تعداد بیماران بستری در لایحه بودجه ۱۴۰۰، کاهشی ۴۰ درصدی در مقایسه با قانون بودجه امسال دارد. در نتیجه، عملا باید هزینه­های بیمارستان­ها کاهش چشمگیری یابد. همچنین باید به این موضوع مهم توجه داشت که هزینه بیماران کرونایی از طریق بیمه­ها پرداخت می‌شود و عملا جزو درآمدهای اختصاصی وزارت بهداشت به حساب می‌آید و این درحالی است که افزایش اعتبارات حوزه سلامت در لایحه بودجه ۱۴۰۰، عمدتا از محل منابع عمومی بودجه صورت گرفته است. در نتیجه، شیوع ویروس کرونا را نمی­توان دلیل منطقی افزایش چشمگیر هزینه­ها در حوزه سلامت دانست. ویدئویی درباره این موضوع در ادامه ببینید: با توجه به آنچه گفته شد، به نظر می‌رسد اعتبارات مربوط به حوزه سلامت در لایحه بودجه ۱۴۰۰ نیاز به اصلاح و بازنگری جدی توسط نمایندگان مجلس بخصوص اعضای کمیسیون تلفیق مجلس دارد و باید تا حدودی کاهش یابد. انتهای پیام /
به گزارش خبرگزاری فارس از تبریز، بر اساس اعلام کارشناسان هواشناسی استان آذربایجان شرقی، شهرستان سراب در ۲۴ ساعت گذشته با ۲۴ درجه سانتیگراد زیر صفر سردترین شهر آذربایجان‌شرقی و کشور بود. ورزقان ۱۸ درجه زیر صفر، بستان‌آباد ۱۷ درجه زیر صفر، اسکو ۱۱ درجه زیر صفر، شبستر، مرند و چاراویماق ۹ درجه زیر صفر، بناب، هشترود، ملکان و مراغه ۵ درجه زیر صفر، میانه و جلفا ۷ درجه زیر صفر، عجب‌شیر، اهر و هریس ۲ درجه زیر صفر شب سردی را طی کرده‌اند. در این مدت کمینه دمای هوای تبریز به ۱۰ درجه زیر صفر رسید. تداوم پایداری و تشدید آلودگی هوا در کلانشهر تبریز مسئول روابط عمومی هواشناسی آذربایجان شرقی از تداوم پایداری و تشدید آلودگی هوا در کلانشهر تبریز خبر داد. افشین ابراهیمی مسئول روابط عمومی هواشناسی استان آذربایجان شرقی با اعلام این خبر افزود: تداوم پایداری و تشدید آلودگی هوا از جمعه ۱۲ دی‌ماه تا روز دوشنبه ۱۵ دی‌ماه در کلانشهر تبریز باعث افزایش غلظت آلاینده‌های جوی به شرایط ناسالم بودن برای گروه‌های سنی و کاهش دید و کیفیت هوا خواهد شد. مسئول روابط عمومی هواشناسی استان تاکید کرد: توصیه می‌شود تمام گروه‌ها از ترددهای غیرضروری و فعالیت فیزیکی و ورزش در فضای باز اجتناب گردد. انتهای پیام / ۶۰۰۰۱
«بابک دقیقی» داور آثار بخش خیابانی دومین جشنواره سردار آسمانی در گفت‌وگو با خبرنگار فارس گفت: اگرچه هنوز آثار نمایشی از شکل ایده‌آل خود فاصله دارند، اما نمایش‌های این دوره از جشنواره به شکل حرفه‌ای‌تری نسبت به سال گذشته تولید شده‌اند. وی اظهار کرد: ما از نظر فنی و تکنیکی هنوز با ایده‌آل‌ها در حوزه تئاتر خیابانی فاصله داریم اما مشارکت هنرمندان برای حضور در جشنواره سردار آسمانی و تلاش برای خلق آثار باکیفیت بی‌نظیر است و یکی از مهم‌ترین نقاط قوت این رویداد هنری محسوب می‌شود. داور آثار بخش خیابانی این جشنواره تصریح کرد: جشنواره وقتی می‌تواند موفق‌تر عمل کند که نگاه تولیدی به آثار وجود داشته باشد و بر کارهای تولیدی تاکید شود و آثار مختص به این جشنواره در آن به اجرا درآید. وی با اشاره بر اینکه آثار بسیار خوبی به این دوره از جشنواره سردار آسمانی راه‌یافته است بیان کرد: در بسیاری از نمایش‌های راه‌یافته به این رویداد هنری مشخص است که کارگردان و نویسنده فضای تئاتر خیابانی را می‌شناسد و همین امر از محسنات و امتیازات آثار این دوره از جشنواره سردار آسمانی به شمار می‌رود. دقیقی افزود: می‌توان با شروع زودتر کارهای جشنواره و تشکیل گروه مشاورانی متشکل از اهل فن و متخصصان این حوزه از سوی ستاد جشنواره، متون و آثار بخش خیابانی را تقویت کرد. من معتقدم اینکه از تولید تا اجرا مشاوران در کنار اجرا حضور داشته باشند سطح کیفی آثار افزایش خواهد یافت. وی با بیان اینکه برای دستیابی به نمایش‌های باکیفیت‌تر در حوزه تئاتر خیابانی لازم است تا فاصله‌ها به‌واسطه سیاست‌گذاری‌های هرساله کاهش پیدا کند گفت: تئاتر خیابانی به‌واسطه ویژگی‌هایی که دارد مثل بی‌تکلف بودن و ارتباط راحت‌تر با مخاطب، در معرفی هرچه بهتر سردار سلیمانی موثر است؛ بنابراین تقویت آن ما را به اهداف اصلی جشنواره سردار آسمانی یعنی معرفی هرچه بهتر این سردار نزدیک می‌کند. دومین جشنواره سردار آسمانی با حمایت بنیاد فرهنگی روایت فتح، انجمن تئاتر انقلاب و دفاع مقدس و اداره کل فرهنگ و ارشاد اسلامی استان کرمان و به دبیری امیرحسین شفیعی در قالب سه بخش مسابقه نمایش‌نامه‌نویسی، بخش صحنه‌ای و بخش خیابانی از ۱۰ تا ۱۵ دی‌ماه در کرمان برگزار می‌شود. انتهای پیام /
جلال رشیدی کوچی عضو کمیسیون امور داخلی کشور و شوراهای مجلس در گفت‌وگو با خبرنگار پارلمانی خبرگزاری فارس درباره بررسی مجدد کنوانسیون‌های مربوط به FATF در مجمع تشخیص مصلحت نظام اظهار داشت: برنامه‌های FATF دارای ۴۱ بند است که ۳۹ بند آن را اجرا کردیم و اینکه اگر فکر کنیم آن ۳ بند دیگر را هم اجرا کنیم مشکلات حل می‌شود خیال خامی بیش نیست. وی معتقد است که مشکلات کشور به نگاه خودفروخته مسئولان در داخل کشور برمی‌گردد. چرا که اگر تمام بندهای FATF را هم اجرا کنیم نه‌تنها توفیقی در اقتصاد ما صورت نمی‌گیرد بلکه شرایط بدتر نیز خواهد شد. رشیدی کوچی با تأکید براینکه معاهده‌های بین‌المللی همچون کنوانسیون‌های FATF برای به استثمار کشیدن کشورها نوشته‌شده است، گفت: برخی کشورهای آسیای شرقی همه کنوانسیون‌های FATF را هم اجرا کرده‌اند اما اوضاع اقتصادی شان بدتر شده است بنابراین دشمنان ما هیچگاه مصلحت ما را نمی‌خواهند. نماینده مردم مرودشت در مجلس خاطرنشان کرد: اینکه سخنگوی دولت واکسن کرونا را به FATF ربط می‌دهد خیلی مسئله عجیبی بود که البته یکی از وزرا پاسخ آقای ربیعی را داد، اما اینکه دولت در چند ماه پایانی بخواهد تلاشی داشته باشد تا به تعهدات اخلاقی و قلبی خود به غربی جامه عمل بپوشاند طبیعی است. انتهای پیام /
خبرگزاری فارس گروه تعلیم و تربیت: فردا سالروز شهادت سردار حاج قاسم سلیمانی است؛ در راستای گرامیداشت این مرد بزرگ، بسیج دانش‌آموزی برنامه‌های متنوعی را قالب یک بسته فعالیت پیش‌بینی کرده است. مجتبی باستان رئیس سازمان بسیج دانش‌آموزی در این خصوص به خبرنگار فارس گفت: به مناسبت سالگرد شهادت حاج قاسم سلیمانی، بسته برنامه‌ای به نام «مقتدر مهربان» را پیش‌بینی کردیم. وی با بیان اینکه مقتدر مهربان شامل چند برنامه است، افزود: برنامه اول، پویش «نسل سلیمانی» است که طراحی کردیم و مابقی تشکل‌ها به میدان آمدند و تبدیل به جبهه شد و در حال حاضر ۱۰ موسسه و نهاد در این پویش مشارکت می‌کنند. باستان ادامه داد: در این برنامه امضای طومار الکترونیکی پیش‌بینی‌شده است و دانش‌آموزان با ورود به سایت http: / / naslesoleimani. com می‌توانند در آن شرکت کنند؛ این طومار الکترونیکی به سه زبان فارسی، عربی و انگلیسی است و محتوای آن خطاب به فرماندهان جبهه مقاومت از سوی دانش‌آموزان انقلابی است. وی با بیان اینکه در برنامه دوم، چهار چالش طراحی کردیم که به این چالش‌ها آثار خوبی رسیده است، اضافه کرد: اولین چالش «قهرمان من» است که دانش‌آموزان خاطره یا داستانی را درباره زندگی شهید سلیمانی به صورت پادکست صوتی برای ما از طریق کانال بسیج دانش‌آموزی در سامانه «شاد» ارسال می‌کنند. رئیس سازمان بسیج دانش‌آموزی افزود: چالش دوم «خبرنگار شو» است که مصاحبه تصویری دانش‌آموز با موضوع «اگر حاج قاسم نبود چه اتفاقی می‌افتاد؟» پیش‌بینی‌شده است. وی به چالش «خط و نشان» اشاره و اظهار کرد: در این چالش دانش‌آموزان یک پیام ویدئویی به قاتلان سردار سلیمانی آماده کرده و برای ما ارسال می‌کنند؛ چالش چهارم هم «ضربه کاری» نام دارد و دانش‌آموزان ایده‌های خود را درباره انتقام در عرصه‌های مختلف بیان کرده و همه این موارد را به صورت ویدئو و صوت ارسال می‌کنند. باستان گفت: سومین برنامه، رونمایی از کتاب «مدرسه درس‌آموز» است که ۲۱ درس از زندگی حاج قاسم در آن توضیح داده‌شده و بعد از رونمایی، بین دانش‌آموزان توزیع می‌شود. وی افزود: برنامه‌های کنگره ملی همفکری بسیج دانش‌آموزی از دیگر برنامه‌هاست که ۳۲۰ منتخب دانش‌آموزان استان‌ها برنامه دارند و هر استان یک بیانیه نیز صادر می‌کند. رئیس سازمان بسیج دانش آموزی ادامه داد: یک سرود تحت عنوان «راه فردا» را نیز پیش‌بینی کردیم که به ادامه راه شهید سلیمانی توسط دانش‌آموزان اشاره دارد. ویژه‌نامه مرد میدان را همزمان با ایام سالگرد شهادت سردار حاج قاسم سلیمانی در خبرگزاری فارس بخوانید. انتهای پیام /
به گزارش گروه بین‌الملل خبرگزاری فارس، رسانه‌های انگلیس گزارش دادند با اجرایی شدن توافق تجاری میان انگلیس و اتحادیه اروپا از ساعت ۲۳ به وقت لندن (۰۲:۳۰ به وقت تهران) دوران گذار برگزیت به پایان رسیده و انگلیس بازار واحد اروپا را ترک کرده است. خبرگزاری آسوشیتدپرس نوشت جدایی درازمدت و گاها نیش‌دار بریتانیا از اتحادیه اروپا با پایان روابط اقتصادی تکمیل شد تا اتحادیه اروپا کوچکتر شود و انگلیس، رهاتر اما منزوی‌تر. خروج بریتانیا از بازار مشترک اتحادیه اروپا بزرگترین تغییر اقتصادی است که این کشور از زمان جنگ جهانی دوم با آن مواجه شده است. توافق جاری انگلیس اتحادیه اروپا محدودیت‌ها و خط قرمزهای خاص خودش را به همراه خواهد داشت اما برای حامیان برگزیت به معنای دستیابی مجدد به استقلال و رها شدن از شبکه قوانین و قواعد اتحادیه اروپا است. «بوریس جانسون»، نخست‌وزیر انگلیس که توانست کشورش را در مسیر پرپیچ و خم برگزیت به سوی درب‌های خروجی اتحادیه اروپا رهبری کند گفت: «این لحظه‌ای شگفت‌آور برای کشورمان است.» جانسون در این پیام ویدئویی به مناسبت سال نو میلادی گفت: «آزادی را در دستمانمان داریم و بر ما است که بیشترین بهره را از آن ببریم.» جدایی سیاسی انگلیس از اتحادیه اروپا ۱۱ ماه پیش اتفاق افتاد و از آن زمان بود که دو طرف برای مشخص کردن قواعد پیچیده مربوط به جدایی اقتصادی وارد «دوران انتقالی» شدند. انگلیس و اتحادیه اروپا دستیابی به توافق تجاری پسابرگزیت را پنجشنبه هفته گذشته اعلام کردند. این توافق بعد از مذاکرات طولانی میان دو طرف حاصل شد. طبق این توافق انگلیس از اول ژانویه، شرایط برای برقراری روابط تجاری با اتحادیه اروپا به ارزش ۶۶۰ میلیارد پوند در سال را پذیرفته است. جدایی سیاسی انگلیس از اتحادیه اروپا در تاریخ ۳۱ ژانویه ۲۰۲۰ (۱۱ بهمن ۹۸) اتفاق افتاد و ضرب‌الاجل ۳۱ دسامبر ۲۰۲۰ به عنوان «دوران گذار» تعیین شد. انگلیس در این دوران ملزم به حفظ معیار‌های اصلی عضویت در این اتحادیه بود. انتهای پیام /
به گزارش گروه تعلیم و تربیت خبرگزاری فارس، اولین رقابت ملی تولیدات رسانه‌ای بچه‌های حاج قاسم با همکاری سه جانبه اتحادیه انجمن‌های اسلامی دانش آموزان، بنیاد سپهر انقلاب اسلامی و مؤسسه رویش رسانه در دو بخش مجازی و حضوری در سطح ملی، ویژه تمام دانش‌آموزان سراسر کشور برگزار می‌شود. رضا کاظمی معاون راهبردی بنیاد سپهر انقلاب اسلامی در راستای اهمیت تولید محتوا با محوریت حاج قاسم، گفت: برنامه‌های گوناگونی از سوی سازمان‌های مختلف در نسبت با موضوع سردار سلیمانی تولید شده است ولی ما در اولین رقابت ملی تولیدات رسانه‌ای بچه‌های حاج قاسم در صدد آن هستیم که با توجه به علاقه‌مندی نسل جدید به فضای مجازی؛ تفکرات، آرمان‌ها و اهداف این شهید بزرگوار را با سلیقه خودشان به همسالان خود ارائه دهند و قطعا دانش‌آموز در انتقال مفاهیم نیز از اصل تاثیرپذیری گروه همسال به شدت استقبال می‌کند. وی در خصوص اهداف تولیدات رسانه‌ای بچه‌های حاج قاسم، اظهار کرد: در این پویش به دنبال این هستیم که ارتباط مفهوم، قابل‌لمس و توسعه را بین آرمان‌های سردار شهید و مجموعه نسل جوان، در عرصه‌های مختلف رقم بزنیم تا دانش‌آموزان ادامه‌دهنده راه ایشان باشند. علی جانباز معاون فرهنگی اتحادیه انجمن‌های اسلامی دانش آموزان نیز گفت: دانش آموزان در این رویداد ملی که در قالب باشگاه رسانه‌های دانش آموزی رسانش است، می‌توانند آثار خود را با محوریت حاج قاسم سلیمانی به صورت گروهی و یا انفرادی تولید کنند و آثار برگزیده ضمن تقدیر وارد دوره شتاب دهی تا سقف ۳۰ میلیون تومان خواهند شد یعنی تیم‌های برتر این امکان را خواهند داشت که با ارائه طرح تولیدی و تصویب آن، هزینه تولید آن اثر را دریافت کنند. این هزینه شامل اجاره تجهیزات، مشاوره و منتور، کرایه سیستم تدوین، تدارکات، حمل و نقل، خرید لوازم مورد نیاز صحنه و … خواهد بود. معاون فرهنگی اتحادیه انجمن‌های اسلامی دانش آموزان ادامه داد: آثار ارسالی در بخش مجازی، در قالب گرافیک (پوستر، عکس نوشته، استوری و …) و ویدیو (داستانی، مستند، موشن گرافیک، استوری موشن، استاپ موشن، کلیپ، دابسمش و …) خواهد بود پس از داوری به آثار برتر جوایزی اهدا خواهد شد و حمایت‌هایی جهت ساخت تولیدات بعدی تعلق خواهد گرفت. دانش آموزان برای کسب اطلاعات بیشتر و ثبت‌نام می‌توانند به وب‌سایت رسانش به آدرس www. resaanesh. ir و صفحات مجازی resaanesh @ مراجعه کنند همچنین شرکت کنندگان آثار خود را حداکثر تا تاریخ ۲۰ دی ۱۳۹۹ به رسانش ارسال کنند. ویژه‌نامه مرد میدان را همزمان با ایام سالگرد شهادت سردار حاج قاسم سلیمانی در خبرگزاری فارس بخوانید. انتهای پیام /
به گزارش خبرگزاری فارس از خرمشهر، محسن رضایی دبیر مجمع تشخیص مصلحت نظام شب گذشته در هفتمین همایش خیرات نان در شهرستان، اظهار کرد: خرمشهر شهری است که با آزادسازی آن، استقلال و آزادی ایران اسلامی تثبیت شد که این بیانگر مقاومت مردم این مرز و بوم است. وی عنوان کرد: در انقلاب اسلامی مردم اصل هستند و این انقلاب باید با است اصل و هدف ادامه پیدا کند و دوام داشته باشد. دبیر مجمع تشخیص مصلحت نظام گفت: انقلاب اسلامی امروزه با یک مبارزه بزرگ دیگری به نام «مبارزه با فقر، بیکاری و تبعیض و فساد» روبرو است. رضایی افزود: آزاد کردن زندگی مردم از بیکاری، تبعیض، فقر و فساد یک اقدام ضروری است که ارزش آن کمتر از آزادسازی تهران از استبداد و آزادسازی خرمشهر از متجاوزین نیست. وی بیان کرد: صاحبان این انقلاب و نظام مردم هستند و دولتمردان باید نوکر مردم باشند، مردم محور انقلاب و میزبان و صاحب‌خانه هستند، دولتمردان می‌آیند و می‌روند اما این ملت و ایران ما سر جای خود است. رئیس ستاد توانمندسازی محرومین کشور گفت: در جمهوری اسلامی ایران دولتمردان اگر بدانند که خانواده‌هایی هستند که نان ندارند و گرسنه هستند، نباید روز و شب داشته باشند، دولتمردان باید توجه اساسی به معیشت مردم داشته باشند. انتهای پیام / ق
به گزارش خبرگزاری فارس از ارومیه، محمدمهدی شهریاری، در جلسه شورای حفاظت از منابع آب اظهارداشت: سیستم‌های هشدار دهنده سیل در هواشناسی و آب منطقه‌ای باید تقویت شود و شهرداری‌های استان نیز در خصوص تخصیص امکانات اطلاع‌رسانی شهری برای اعلام پیام‌های هشدار در خصوص سیل، همکاری جدی با دستگاه‌های متولی داشته باشند. وی از لایروبی ۱۰۲ کیلومتر از رودخانه‌ها و مسیل‌ها در سال گذشته خبر داد و بیان کرد: از ابتدای امسال نیز ۸۰ کیلومتر از رودخانه‌ها لایروبی شده که باید تا پیش از پایان سال ۷۵ کیلومتر دیگر نیز از نقاط بحرانی رودخانه‌ها لایروبی شود. استاندار آذربایجان‌غربی افزود: از محل اعتبارات ستاد احیای دریاچه ارومیه نیز از سال ۹۳ تا امسال ۱۲۶ کیلومتر از رودخانه‌های استان لایروبی شده است. شهریاری با بیان اینکه پیش‌بینی‌های هواشناسی از بارش‌های سنگین در اسفند ماه امسال خبر داده است، اذعان کرد: شرکت آب منطقه‌ای با هماهنگی فرمانداران باید با بهره‌گیری از امکانات شهرستانی نسبت به لایروبی رودخانه‌ها و پیشگیری از وقوع سیل اهتمام ورزند. وی در ادامه بر لزوم برخورد با تخریب کنندگان خطوط انتقال آب به ویژه در پیرامون سد شهرچایی ارومیه تاکید و خاطرنشان کرد: تقویت نظارت‌ها، پیگیری و اجرای حکم قضایی علیه تخریب کنندگان و کم‌کردن مراحل دادرسی از جمله مواردی است که باید برای صیانت از منابع آب لحاظ شود. انتهای پیام /
به گزارش خبرگزاری فارس از اصفهان، مسعود گلشیرازی عصر امروز در نشست مطبوعاتی هیأت رئیسه اتاق بازرگانی، صنایع، معادن و کشاورزی با اصحاب رسانه اظهار کرد: ساز و کار شوراهای گفت‌وگوی دولت و بخش خصوصی به موجب قانون از یک دهه قبل شروع به فعالیت کرد و جلسات استانداران به اتفاق رؤسای اتاق اصناف و بازرگانی و تعاون در جهت تحقق بهبود مشکل کسب و کار تشکیل شد؛ در اصفهان به جهت اینکه این استان دو فرمانداری ویژه دارد جلسات شورای گفت‌وگوی استان با دو نفر از فعالین کاشان نیز تشکیل می‌شود. رئیس اتاق بازرگانی استان اصفهان افزود: در ۲۱ ماه اخیر ۳۵۰ مصوبه در جلسات شورا با هدف احصای مشکلات بخش خصوصی محقق شده است، قبل از اینکه موضوعات در جلسات شورا قرار بگیرد تمام اعضا هماهنگی لازم و بررسی موضوعات را در دستور کار داشته‌اند. وی ادامه داد: از سوی دیگر شورای بخش خصوصی شاهد حضور صد در صدی اعضا است، این حکایت از آن دارد که اگر بخواهیم در دوران جنگ اقتصادی بر مشکلات فائق بیاییم، باید گفتمان مبنی بر خرد را مبنا قرار دهیم و تعامل را برقرار کنیم. گلشیرازی در ادامه تصریح کرد: از سوی دیگر شاخص و مسائل فعالان اقتصادی مشخص‌شده و آن‌ها را قطعا احصا و در شناسایی و بهبود آن‌ها قدم برداریم؛ این یک نتیجه داشت که مشخص شود فعالین اقتصادی به عنوان ذی‌نفعان جامعه مثل شورای گفت‌وگو و کمیته حمایت قضایی هستند تا از بخش مولد ایجاد شغل کنند، در گذشته ظرفیت این سه نهاد زیر ۲۰ درصد بود. رئیس اتاق بازرگانی استان اصفهان با بیان اینکه در ستاد تسهیل بیش از ۱۲ هزار مصوبه در یک سال داشتیم، گفت: از اقدامات مهم شورا، نهادسازی توسعه استان است، چون استانی هستیم که سهم خدمات اقتصادی زیادی دارد اما در بحران کرونا به عنوان آسیب‌پذیرترین استان در پاندمی کرونا شناخته می‌شویم. انتهای پیام / ۳۲۱۲ / ص ۲۰ /
به گزارش خبرگزاری فارس از اهواز، براساس مصوبه جلسه ستاد استانی مقابله با کرونا استان خوزستان وضعیت فعالیت مدارس در هفته جاری به شرح ذیل می‌باشد: همه شهرهای خوزستان در شرایط زرد هستند و بر همین اساس: مناطق زرد شهری؛ آموزش دانش آموزان به صورت غیر حضوری و در بستر شاد از روز یکشنبه ۹۹ / ۱۰ / ۱۴ تا پایان هفته جاری ادامه خواهد داشت. همچنین حضور کادر اجرایی مدارس در مدارس مناطق زرد بر اساس دستورالعمل الزامی است. و همکاران آموزشی به صورت غیرحضوری آموزش در بستر شاد را راهبری می‌کنند. مناطق زرد روستایی و عشایری و کم برخوردار: آموزش در این مناطق که عمدتا کم‌جمعیت هستند و دانش آموزان این مناطق دسترسی به فضای مجازی بر بستر شاد ندارند با رعایت پروتکل‌های بهداشتی و نوبت‌بندی حضوری می‌باشد. شایان ذکر است که حضور همکاران آموزشی و کادر اجرایی مدارس در این مناطق که وضعیت زرد دارند الزامی می‌باشد. شیوه‌نامه برگزاری آزمون‌های پایانی دی‌ماه آزمون‌های نهایی دی‌ماه پایه دوازدهم؛ طبق مصوبات ستاد ملی مبارزه با کرونا و همچنین ابلاغیه وزارت آموزش و پرورش آزمون‌های نهایی دی‌ماه پایه دوازدهم در مناطق نارنجی و زرد به صورت حضوری و با رعایت شیوه‌نامه‌های بهداشتی برگزار خواهد شد. سایر مقاطع و پایه‌ها براساس دستور العمل مصوب وزارتی؛ تصمیم‌گیری در خصوص شیوه برگزاری آزمون‌های پایانی مقاطع درسی به جز پایه اول و دوم ابتدایی در مناطق زرد با نظر شورای مدرسه می‌باشد. بر همین اساس مدیران مناطق می‌بایست پس از اخذ نظر شورای مدرسه و با هماهنگی فرماندار شهرستان خود به عنوان رئیس ستاد مقابله با کرونا و رئیس شورای آموزش و پرورش منطقه و هماهنگی نهایی با ستاد امتحانات نسبت به تصمیم‌گیری در خصوص شیوه برگزاری ارزشیابی پایانی اقدام کنند. براساس مصوبه ستاد استانی مقابله با کرونا استان خوزستان ارزشیابی توصیفی عملکردی پایه اول و دوم ابتدایی در دو درس ریاضی و فارسی صرفا در مناطق زرد به صورت حضوری و با مجوز شورای مدرسه و تاییدیه ستاد کرونای شهرستان (فرمانداری‌ها) و رعایت شیوه‌نامه‌های بهداشتی و بر اساس رعایت الگوی نوبت‌بندی و تا سقف حداکثر ۱۰ نفر در هر نوبت ارزشیابی برگزار خواهد شد. مدیران مدارس دوره ابتدایی مناطق زرد می‌بایست ضمن نظارت بر روند رعایت شیوه‌نامه‌های بهداشتی و همچنین راه‌اندازی پایگاه‌های سلامت در محل مدارس؛ در راستای برگزاری هر چه بهتر ارزشیابی توصیفی عملکردی پایه اول و دوم ابتدایی گام بردارند. انتهای پیام /
به گزارش گروه بین‌الملل خبرگزاری فارس، منابع نظامی در ارتش مالی به خبرگزاری اسپوتنیک اعلام کردند که در حمله یک گروه مسلح ناشناس به روستاهایی در مجاورت مرز غربی نیجر با مالی دست‌کم ۷۰ نفر کشته و ۲۰ نفر دیگر مجروح شدند. این منبع نظامی گفت که افراد مسلح طی هفته‌های گذشته ساکنان روستاهای مرزی میان دو کشور را تهدید کرده‌اند که باید از این گروه‌های مسلح حمایت کرده و در عملیات مسلحانه در کنار این گروه‌ها قرار بگیرند. ماه گذشته نیز گروه تروریستی «بوکو حرام» به شهر «تومور» در جنوب شرقی نیجر حمله کرد. در این حمله که چهار ساعت به طول انجامید دست‌کم ۲۸ نفر کشته و صدها نفر دیگر مجروح شدند. بوکوحرام، در سال ۲۰۰۹ یک شورش و جنگ خونین را در شمال شرقی نیجریه به راه انداخت و بتدریج دامنه حملات خود را به کشورهای همسایه شامل نیجر، چاد و کامرون گسترش داد. این گروه تروریستی همچنین در سال ۲۰۱۵ ارتباط و بیعت خود را با داعش اعلام کرد. بنا بر اعلام دفتر هماهنگی امور انسان‌دوستانه سازمان ملل، در نتیجه فعالیتهای تروریستی یک دهه اخیر بوکوحرام در نیجریه، بیش از ۳۰۰۰۰ نفر کشته و نزدیک به ۳ میلیون شخص بی‌خانمان شده‌اند انتهای پیام /.
به گزارش خبرگزاری فارس از بابل، محمدحسین طبرستانی مسوول ستاد مردمی پیاده‌روی اربعین حسینی راهیان کربلا امروز در چهارمین مرحله از رزمایش مومنانه همزمان با شهادت سردار سلیمانی، با اشاره به فرا رسیدن ایام فاطمیه، بیان کرد: هیأت یا فاطمه الزهرا (س) در این ایام در حوزه‌های مختلف مردمی اقدام به انجام فعالیت‌های جهادی کرده است. وی افزود: خدمات‌رسانی پیاده‌روی اربعین حسینی راهیان کربلا، بحث ساخت و ساز با مهندسی مزین به نام جاویدالاثر حاج احمد متوسلیان، اعزام اردوهای جهادی و میز خدمت، فعالیت حوزه رسانه، نگاره و مجازی در این هیات از جمله اقدامات است. طبرستانی با اعلام اینکه این هیات در مصلی بزرگ بابل مستقر شده، تصریح کرد: هیات یا فاطمه الزهرا (س) در راستای اجرای چهارمین مرحله از رزمایش مومنانه اقدام به توزیع ۵ هزار و ۶۰۰ بسته کالا همزمان با سالگرد حاج قاسم در مصلی جمعه بابل کرد که در این امر خیر، خیرین بنیاد احسان و اوقاف شهرستان مساعدت کردند. مسوول ستاد مردمی پیاده‌روی اربعین حسینی راهیان کربلا خاطرنشان کرد: در این راستا حدود ۱۲۰ خادم پای کار آمدند تا این کار بزرگ اجرایی شود البته این برنامه با رعایت پروتکل‌های بهداشتی ادامه پیدا می‌کند، بحث مهم این است که این سبدهای کالا به خانواده‌های هدف برسد. این مسوول اضافه کرد: بخشی از این نیازمندان، خانواده‌های امداد هستند که بیماران صعب‌العلاج داشتند، بخشی خانواده زندانیان نیازمند هستند که توسط مراکز نیکوکاری و پایگاه مقاومت بسیج محلات شناسایی شدند و ما از قبل این بسته‌ها را تحویل می‌دهیم در کنارش بحث پرداخت تعدادی اجاره‌خانه معوق، درمان، ساخت و ساز مسکن و اعطای جهیزیه را داریم. وی خاطرنشان کرد: در کنار اعطای خدمات اجتماعی بحث‌های اجتماعی همچون چاپ پوستر حاج قاسم و موارد متعددی در حوزه‌های مختلف را داریم و امیدواریم تا پایان سال ادامه پیدا کند، در پایان جا دارد از ریاست اوقاف و مدیر عامل بنیاد احسان و امام جمعه بابل بابت همکاری تشکر کنیم. انتهای پیام / ۸۶۰۴۸ / ج
فیض‌الله پاسره در گفت‌وگو با خبرنگار فارس در یاسوج اظهار کرد: پروژه آبرسانی به روستاهای دژ سلیمان به صورت کامل تکمیل و به بهره‌برداری رسید. وی گفت: آب روستاهای منطقه دژ سلیمان گچساران به واسطه نبود منابع تأمین آب پایدار در دسترس، از تأسیسات شرکت نفت تامین می‌شد و اخیرا مردم این مناطق گلایه‌هایی از وضعیت آب شرب خود داشتند. این مسوول افزود: از سال ۹۶ پروژه آبرسانی به این منطقه را در کنار ایستگاه پمپاژ سعادت‌آباد به همراه نماینده و مسئولان کلید زدیم تا مشکلات موجود را برطرف کنیم. وی گفت: برای آبرسانی به این روستاها از محل سد کوثر بالغ بر ۱۵ کیلومتر خط لوله و شبکه انتقال و مخزن ۳۰۰ متر مکعبی را با اعتباری فراتر از ۶۰ میلیارد ریال اجرا کردیم. پاسره ادادمه داد: این پروژه تاخیراتی داشت که ضمن عذرخواهی بابت این مسأله برای ما مهم بود پروژه را باکیفیت تحویل مردم دهیم از طرفی مجاورت مسیر انتقال آب با خطوط لوله نفت نیاز به هماهنگی‌های گسترده و البته الزامات ایمنی شدیدی داشت. علاوه بر این مشکلات مالی و تامین اعتبار هم در جای خود سبب گره خوردن‌هایی در روند کار می‌شد. وی ادامه داد: اصلاح شبکه آبرسانی امامزاده جعفر و ناصرآباد، تعمیر و نگهداری تاسیسات آب آشامیدنی، آبرسانی به روستاهای سربیشه، بی‌بی جان آباد، سرآب ننیز، تلخاب شیرین، مظفرآباد لیشتر، هفت چشمه، آب توت به انجیر سیاه، آب انجیر علیا و سفلی و آبرسانی سیار به روستاهای فاقد آب آشامیدنی از مهمترن خدمات انجام‌شده سال‌های اخیر در گچساران است. این مسوول حاطرنشان کرد: حدود هشت هزار و ۵۰۰ مشترک در مناطق روستایی این شهرستان خدمات‌رسانی می‌شوند و در مجموع می‌توان گفت ۹۲ درصد روستاهای این شهرستان و ۱۰۰ درصد شهرهای این منطقه از نعمت آب شرب پایدار برخوردارند. انتهای پیام / ۸۲۰۰۹
حجت‌الاسلام سید احمد میرشریفی امام جمعه شهر آبسرد در گفت‌وگو با خبرنگار فارس از دماوند به مناسبت اولین سالگرد شهادت فرماندهان محور مقاومت، اظهار کرد: شخصیت برجسته حاج قاسم بر کسی پوشیده نیست، حاج قاسم توانست افراد جهادی را در کنار هم جمع کرد، این مجموعه توانستند در مقابل تکفیری‌ها ایستادگی و نفوذ بسیار خوبی در حوزه خاورمیانه و جهان پیدا کند. وی گفت: حاج قاسم اسباب اتحاد و مقاومت در کشورهایی از جمله یمن، سوریه، عراق و غیره بود، حاج قاسم علاوه بر اینکه یک شخصیت نظامی بود یک شخصیت مردمی و محبوب نیز بود. امام جمعه شهر آبسرد اضافه کرد: حاج قاسم در تمام صحنه‌ها و عرصه‌ها حضور داشت، حتی در بهبود وضعیت اقتصادی و معیشت مردم هم بسیار دخیل بود، ایشان از افراد مؤثر در ایجاد ستاد توسعه روابط اقتصادی بود و زمینه صادرات تا سقف ۹ میلیارد دلار به عراق را فراهم کرد. حجت‌الاسلام میرشریفی افزود: شهید سلیمانی نمونه بارز ولایت‌مداری بود، اینکه یک فرد در کنار ولایت‌فقیه حضور داشته باشد و حامی ولایت باشد یک ارزش بسیار بالا محسوب می‌شود و شهید یک جمله بسیار معروف دارد که می‌فرماید «والله والله والله از مهم‌ترین راز عاقبت بخیری رابطه قلبی ما با حکیمی است که سکاندار انقلاب است» از دیگر نمونه‌های اشاره به ولایت‌مداری این است که در وصیت ایشان آمده «خدا را سپاس که سرباز خمینی کبیر شدم» این‌ها نشانه‌های بارزی از ولایت‌مداری است. وی با بیان اینکه شهادت شهید سلیمانی هیمنه استکبار را شکست، یادآور شد: حضور میلیونی در تشییع پیکر شهید حاج قاسم سلیمانی، ابومهدی المهندس و ۸ تن از شهدای مقاومت سیلی محکمی بر صورت آمریکا بود، قطعا انتقام سخت‌روی خواهد داد. امام جمعه شهر آبسرد در پایان با اشاره به لزوم شناخت اهداف، عمل و وصیت شهیدسلیمانی، خاطرنشان کرد: حاج قاسم با نگاه بسیجی که به کل جامعه داشت توانسته بود طیف‌های مختلف سیاسی و همه مردم جامعه را با خود همراه کند، حاج قاسم نگاهی عام به تمام گروه‌ها و حزب‌ها داشت، زاویه دید حاج قاسم دین‌مداری و ولایت‌مداری بود. انتهای پیام / ۶۷۰۶۷ / م / س
حجت‌الاسلام عبدالنبی صداقت امروز در گفت‌وگو با خبرنگارفارس در بندرلنگه با گرامیداشت یاد و نام سردار دلها سپهبد شهید حاج قاسم سلیمانی، اظهار داشت: بحمدالله و به لطف‌الهی، سپاه پاسداران انقلاب اسلامی خصوصا نیروی دریایی سپاه از مقطعی که مقام معظم رهبری امر فرمودند به جهاد مومنانه در کمک‌رسانی به محرومین و مستضعفین، چندین برنامه متعدد درسطح نیروی دریایی هم در ستاد نیرو و هم در مناطق و رده‌های تابع را در این زمینه شاهد بودیم. وی افزود: هدف از این کمک‌رسانی تحقق فرمایشات مقام معظم رهبری در کمک مومنانه به انسان‌های نیازمندی است که به دلیل این بلیه منحوس کرونا زندگی‌اشان دچار آسیب و مشکلاتی شده است. مسؤول نمایندگی ولی‌فقیه در نیروی دریایی سپاه یادآور شد: همه مردم ما لبیک گوی فرامین و فرمایشات مقام معظم رهبری بوده و هستند و مجموعه سپاه پاسداران همیشه پیشتاز این امور بوده و امروز هم شاهد تحقق این مهم توسط منطقه پنجم نیروی دریایی سپاه هستیم که بنده به سهم خودم از سردار عظمایی فرمانده این منطقه و همه کسانی که در برگزاری این جهاد مومنانه نقش داشتند، تشکر می‌کنم. سردار علی عظمایی نیز در گفت‌وگو با خبرنگار فارس، اظهار داشت: امروز ششمین مرحله رزمایش موسات و همدلی توسط منطقه پنجم نیروی دریایی سپاه با همکاری بنیاد علوی در حال انجام است و خدا را شاکریم که امروز زنده هستیم و توانستیم به عنوان سرباز ولایت در کنار مردم باشیم. وی افزود: همانطور که حاج قاسم سلیمانی در دل مردم جا داشت و به مستضعفین چه در داخل و چه در خارج کشور کمک می‌کرد و در بین آن‌ها بود به ما هم خداوند این فرصت را داده که بتوانیم خدمتگزار مردم خوب شهرستان بندرلنگه باشیم. فرمانده منطقه پنجم نیروی دریایی سپاه یادآور شد: ۱۰۰۰ بسته مواد غذایی که هر بسته به ارزش ۳۵۰ هزار تومان و شامل، روغن، برنج، ماکارونی، نخود، عدس، لپه، خرما و.. می‌باشد که از امروزبین نیازمندان وآسیب دیدگان از کرونا تقسیم خواهد شد. سردار عظمایی بیان داشت: تا کنون ۶ مرحله از رزمایش کمک‌های مومنانه را برگزار کردیم که هر مرحله تعداد متفاوت بوده است وجمعا حدود ۵ هزاربسته غذایی تا کنون توزیع‌شده که ان‌شالله ادامه خواهد داشت وبرابراومرمقام معظم رهبری ان‌شالله به دنبال این هستیم که بتوانیم آن قشری از جامعه که در بحث کرونا مشکلاتی برایشان به وجود آمده کمک مختصری کرده باشیم. انتهای پیام / ۸۸۰۲۸ / و
پولاد عظیمی عضو هیأت اجرایی خانه کارگر دشت ورامین در گفت‌وگو با خبرنگار فارس در ورامین، اظهار کرد: از بدو شروع دولت یازدهم و زمانی که سخنگوی فعلی دولت مسؤولیت وزارت تعاون کار و رفاه اجتماعی را عهده‌دار بود در سفر به قرچک در شورای اداری شهرستان قول ساخت و تجهیز پلی‌کلینیک تخصصی قرچک را داد و از آن زمان تاکنون به‌رغم تمام پیگیری‌های انجام‌شده از سوی نمایندگان مردم در مجلس شورای اسلامی، فرماندار، شورای شهر و مسؤولان بیمارستان ۱۵ خرداد و شهردار قرچک در خصوص اختصاص زمین به این امر مهم و ضروری تاکنون به نتیجه نرسیده است. وی گفت: تشکل‌های کارگری و بازنشستگی شهرستان بارها و بارها در جلسات مختلف و نشست‌های مشترک به این امر اعتراض و تقاضای تعجیل در اجرای این پروژه درمانی را کردند و به‌رغم همه پیگیری‌ها تاکنون نتیجه‌ای عاید این قشر ضعیف جامعه نشده است. نماینده کارگران بیان کرد: شهرستان قرچک با دارا بودن حدود ۲۳ هزار نفر بیمه‌شده اصلی و حدود ۱۲ هزار نفر بازنشسته و مستمری‌بگیر از امکانات درمانی بسیار ضعیف برخوردار است و از آنجایی که قرچک به عنوان خوابگاه کارگران شاغل در تهران نیز محسوب می‌شود حدود ۱۵۰ هزار نفر بیمه‌شده در این شهرستان ساکن و مستحق استفاده از خدمات درمانی مناسب بوده که سال‌ها از آن محروم هستند. عظیمی ادامه داد: بی‌توجهی و کم‌لطفی مدیران ارشد سازمان اعم از بیمه‌ای و درمانی در این منطقه قابل‌قبول جامعه کارگری نیست و موجبات گلایه‌مندی را فراهم نموده و به طوری که تمام شعبات تأمین اجتماعی در جنوب شرق با سرپرست اداره می‌شود. وی تصریح کرد: شهرستان قرچک با این همه بیمه‌شده فاقد یک پلی‌کلینیک تخصصی در خور شأن آن‌ها بوده و انتظار جامعه بیمه‌شدگان و بازنشستگان از سازمان تأمین اجتماعی و در رأس آن مدیرعامل سازمان این است که ترتیبی اتخاذ کند که تا پایان سال طعم درمان مناسب سازمان برای جامعه هدف خود چشیده و انتظار چندین ساله آن‌ها به پایان برسد. عضو هیأت اجرایی خانه کارگر دشت ورامین خاطرنشان کرد: شهرستان قرچک به‌رغم فاصله بسیار کم با پایتخت باید برای دسترسی به درمان با طی مسافتی طولانی به بیمارستان ۱۵ خرداد ورامین مراجعه یا به تهران سفر کنند که هزینه بالا برای آن‌ها ایجاد می‌شود. عظیمی افزود: زمین برای ساخت پلی‌کلینیک از سوی مدیریت شهری آماده واگذاری و کلنگ‌زنی است که با توجه به شرایط کرونایی کشور، توجه به درمان اقشار آسیب‌پذیر یکی از ضروریات اجتناب‌ناپدیر برای برهه از زمان است. انتهای پیام / ۶۷۰۳۷ / م / س
به گزارش خبرگزاری فارس، از هفته هفدهم رقابت‌های لالیگا، ختافه در مادرید میزبان وایادولید بود و با یک گل شکست خورد. تک گل این بازی را ویسمن در دقیقه ۳۷ به ثمر رساند. وایادولید با این برد ۱۸ امتیازی شد و جای ختافه در رده چهاردهم را گرفت. ختافه با ۱۷ امتیاز پانزدهم است. انتهای پیام /
به گزارش خبرگزاری فارس از شهرکرد، فرهاد رئیسی شامگاه شنبه در سیصد و شانزدهمین جلسه علنی شورا ضمن عرض تسلیت ارتحال آیت‌الله مصباح یزدی و اولین سالگرد شهادت سردار سلیمانی گفت: سردار سلیمانی تنها سردار و فرمانده برای یک منطقه و کشور نبود بلکه در سراسر جهان نسبت به ایشان شناخت داشتند، امروز افرادی داریم که باید پرورش داده شوند تا راه شهید سلیمانی را ادامه دهند و مسؤولان باید اخلاق، منش و رفتار ایشان را الگویی برای خود قرار دهند. وی با اشاره به اجرای برنامه‌های آموزشی و فرهنگی افزود: سازمان فرهنگی، اجتماعی و ورزشی شهرداری شهرکرد باید نسبت به آموزش فرهنگی در شهر اقدامات لازم را انجام دهد چراکه اجرای طرح و برنامه بدون فرهنگ‌سازی تاثیر چندانی ندارد. رئیس شورای اسلامی شهرکرد بیان کرد: دستگاه‌های فرهنگی باید نسبت به فرهنگ‌سازی و آموزش شهروندان بیشتر تلاش کنند تا شاهد برخی مشکلات اجتماعی در شهر نباشیم. رئیسی با بیان اینکه مردم انقلاب و نظام را دوست دارند، خاطرنشان کرد: مردم امروز از تبعیض‌ها و بی‌عدالتی‌ها انتقاد می‌کنند و با انقلاب و نظام مشکلی ندارند بنابراین در مجموعه مدیریت شهری باید همواره تلاش شود تا اعتماد عمومی جلب شود. وی با بیان اینکه در شهرداری باید به سمت برون‌سپاری و ارائه خدمات الکترونیکی پیش برویم، گفت: کرونا فرصتی شد تا نسبت به الکترونیکی نمودن خدمات شهرداری اقداماتی انجام شود که در این راستا باید اعتباراتی برای سازمان فاوا پیش‌بینی شود. طیبه شریفی نایب‌رئیس شورای اسلامی شهرکرد در ادامه جلسه ضمن عرض تسلیت ایام فاطمیه، سالگرد شهادت سردار سلیمانی و ارتحال آیت‌الله مصباح یزدی گفت: سردار سلیمانی از جمله افرادی بود که برای دفاع از حق مظلوم همیشه در میدان حضور داشته و به همین دلیل به عنوان سردار دلها از ایشان یاد می‌شود. وی افزود: فضاسازی شهر توسط شهرداری به خوبی انجام‌شده و در اولین سالگرد شهادت سردار سلیمانی شهر هوای معنوی به خود گرفته است. نایب‌رئیس شورای اسلامی شهرکرد با اشاره به فرهنگ‌سازی و اجرای حقوق شهروندی بیان کرد: با توجه به اینکه شهرکرد یک شهر مهاجرپذیر است بنابراین می‌طلبد با تهیه کلیپ‌هایی با موضوع حقوق شهروندی نسبت به آموزش و فرهنگ‌سازی اقدامات خوبی انجام داد. در ادامه اکبر ایازی مدیر ارتباطات شهرداری شهرکرد با بیان اینکه فضا‌سازی سیمای بصری شهر با محوریت بصیرت و دشمن‌شناسی در بیانات رهبر معظم انقلاب اسلامی، برجسته‌سازی سیره‌ی عملی سردار دل‌ها، حاج قاسم سلیمانی و ایام فاطمیه انجام شد، اظهار داشت: اطلاع‌رسانی برنامه‌های ستادهای مرکزی از طریق چاپ و نصب بنر در بیش از ۴۰ بیلبورد تبلیغاتی شهر و طرح پیامکی بصیرت با محتوای ولایت‌مداری، شناخت ابعاد فتنه و بصیرت در شرایط کنونی از برنامه‌هایی بود که به خوبی و با رضایت عمومی اجرا شد. مدیر ارتباطات شهرداری شهرکرد بیان کرد: برگزاری دو مسابقه فرهنگی و کتاب‌خوانی و مشارکت و همکاری موثر با ادارات، نهادها، هیئات و تشکل‌های مردم‌نهاد در اجرای برنامه‌ها از اقدامات دیگر شهرداری بود. وی گفت: خوشبختانه رسانه‌های استان اعم از مطبوعات، خبرگزاری‌ها و فعالان فضای مجازی همکاری و همراهی لازم را در عرصه‌های مختلف با این حوزه داشته‌اند و جای تشکر از همه‌ی دلسوزان شهر دارد، البته هرکجا نیاز بود از واحدهای مختلف انتقادهایی هم شد که انتقادات منطقی و معقول در نگاه ما یک امر طبیعی و یاری‌دهنده است. حرکت شهرداری به سمت الکترونیکی کردن خدمات عباس بیگی سرپرست سازمان فناوری اطلاعات و ارتباطات شهرداری شهرکرد با اشاره به لزوم الکترونیکی نمودن خدمات شهرداری گفت: براساس برنامه‌ها و سیاست‌ها به دنبال آن هستیم که به سمت ارائه خدمات به صورت آنلاین پیش برویم تا از بروکراسی اداری کاسته شود. بیگی افزود: حدود ۵۰ درصد درخواست‌های شهرداری در حوزه شهرسازی است که با اجرای سامانه شهروندسپاری می‌توان از میزان مراجعات حضوری کاست. وی بیان کرد: یکی از مشکلات سامانه شهروندسپاری احراز هویت است که در تلاش هستیم به‌زودی این سامانه تکمیل و مورد استفاده قرار گیرد. انتهای پیام / ۳۳۳۹ / م
به گزارش خبرگزاری فارس، از هفته هفدهم رقابت‌های لیگ برتر انگلیس، برایتون میزبان ولورهمپتون بود و این بازی جذاب و دیدنی با تساوی ۳ بر ۳ به پایان رسید. در این بازی علیرضا جهانبخش بازیکن ایرانی برایتون در ترکیب اصلی حضور نداشت و نیمکت نشین بود. در این دیدار ابتدا کونلی در دقیقه ۱۳ برای برایتون گل زد و این تیم را پیش انداخت اما در ادامه ولورهمپتون موفق شد توسط سایس ۱۹، بورن گل به خودی ۳۴ و روبن نوس دقیقه ۴۴ از روی نقطه پنالتی گلزنی کند. در نیمه دوم برایتونی‌ها متحول شدند و توانستند بازی ۳ بر یک باخته را با تساوی ۳ بر ۳ عوض کنند. موپی (۴۶ - پنالتی) و دانک ۷۰ دیگر گلزنان برایتون بودند. شاگردان پاتر با این تساوی ۱۴ امتیازی شدند و دره هفدهم باقی ماندند. ولورهمپتون هم با ۲۲ امتیاز دوازدهم است. انتهای پیام /
به گزارش خبرگزاری فارس، از هفته چهاردهم رقابت‌های بوندس لیگا، شالکه در برلین میهمان هرتا بود و با ۳ گل در هم شکسته شد. آبی‌های گلزن کرشن که به تارگی گروس را به عنوان سومین سرمربی این فصل خود انتخاب کردند باز هم در کسب امتیاز و پیروزی ناکام بودند. گل‌های این بازی را گوئندونزی ۳۶، کوردوبا ۵۲ و پیاتک ۸۰ به ثمر رساندند. شالکه با این شکست با ۴ امتیاز قعرنشین است و نامزد شماره یک سقوط محسوب می‌شود. هرتابرلین هم با این برد ۱۶ امتیازی شد و به رده دوازدهم صعود کرد. انتهای پیام /
به گزارش خبرگزاری فارس از سی‌سخت، در پی واگذاری مبهم و چالش‌برانگیز بیش از سه هکتار از مراتع ملی منطقه سرگودهای دشتک سی سخت (دشتک شرقی) عده زیادی از کشاورزان این منطقه برای دومین بار با تجمع بر روی زمین واگذار شده اعتراض خود را اعلام کردند. به گزارش فارس، در پی واگذاری مبهم و چالش‌برانگیز بیش از سه هکتار از اراضی ملی منطقه سرگودهای دشتک سی سخت عده زیادی از کشاورزان این منطقه برای دومین باربا تجمع بر روی زمین واگذار شده اعتراض خود را با انسدادجاده قدیمی مواصلاتی دشتک شرقی نشان دادند و از مسئولان ذی‌ربط به خصوص مدیرکل منابع طبیعی استان، فرماندار و دادستان دنا درخواست رسیدگی به این موضوع را داشتند. یکی از کشاورزان این منطقه به نمایندگی از کشاورزان معترض در گفت‌وگو با فارس گفت: ما کشاورزان مراتب اعتراض خود را به صورت کتبی به دادستانی؛ فرمانداری، اداره منابع طبیعی شهرستان دنا و همچنین شورای اسلامی شهر سی‌سخت اعلام کرده‌ایم و به جهت رعایت پروتکل‌های بهداشتی در این برهه حساس بیماری کرونا طی دو مرحله تجمع اعتراض‌آمیز خود را در این محل انجام می‌دهیم و چنانچه طی روزهای آینده مسئولان مشکل ما کشاورزان را رسیدگی نکنند جلوی فرمانداری شهرستان دنا، منابع طبیعی استان و یا استانداری تجمع خواهیم کرد. لازم به ذکر است واگذاری این مراتع علی‌رغم وجود متقاضیان زیادی همچون شرکت تعاونی زنان شهر سی‌سخت با ۶۰۰ عضو از جمله زنان سرپرست خانوار جای سئوال دارد که امید است مسئولان ذیربط از جمله مدیرکل منابع طبیعی استان پاسخی روشن جهت تنویر افکار عمومی ارائه دهند. انتهای پیام /
به گزارش خبرگزاری فارس، حجت‌الاسلام حمید صفارهرندی، نماینده ولی‌فقیه در سوریه در پی ارتحال آیت‌الله محمدتقی مصباح یزدی، عمار رهبر معظم انقلاب پیام تسلیتی صادر کرد. که متن این پیام به شرح ذیل است: * … یرفع الله الذین آمنوا منکم والذین أوتوا العلم درجات والله بما تعملون خبیر* (مجادله / ۱۱) ارتحال عالم مجاهد، حکیم متأله و فقیه عارف حضرت آیت‌الله آقای حاج شیخ محمد تقی مصباح یزدی ثلمه‌ای جبران‌ناپذیر برای جامعه اسلامی و انقلابی ماست. ایشان عمری را غیرتمندانه به پاسداری از سنگرهای عقیده پرداخت و در پرتو شناخت ژرف و جامع از علوم الهی، تهاجمات رهزنان عرصه اندیشه و باور اسلامی را هوشمندانه رصد می‌کرد و در برابر آنان با صلابت موضع می‌گرفت. آن عالم سترگ با تربیت شاگردانی مؤمن و کارآمد باقیات الصالحاتی از خود بر جای گذاشت که برکات آن در نهادهای علمی قابل‌مشاهده است. فروتنی مثال زدنی آن روح بزرگ در کنار اندوخته‌های گران‌بهای علوم آل محمد علیهم السلام از او أسوه و قدوه‌ای برای حوزه‌های علمیه ساخت. آن دانشمند انقلابی از دشمنی و ستیزه‌جویی منحرفان در امان نبود و چهره‌ی تابناک او همواره آماج تخریب و هجمه روشنفکرنمایان مستبد و خودخواه قرار داشت. آنان که با تیغ حقد و کینه‌توزی، در پی حذف صفحات درخشان زندگی سیاسی آن رادمرد در مبارزه با رژیم ستم‌شاهی هستند، همان مبارزان پشیمانی‌اند که به آرمان‌های امام خمینی قدس الله سره الشریف پشت کرده‌اند و اندیشه‌های امام راحل را با بی‌شرمی، شایسته سپردن به موزه‎ها می‌پندراند! سلام خدا بر آن مجاهد ربانی که حیاتش صفحات زرینی بر دفتر پر افتخار حوزه‌های مقدس علمی شیعه پدید آورد و نامش در صحیفه مجاهدان خدا‌ترس جاودانه شد. اینجانب این مصیبت جانکاه را به پیشگاه ولی‌الله الاعظم عجل الله تعالی فرجه الشریف و نائب برحقش حضرت آیت‌الله العظمی امام خامنه‌ای ادام الله ظله العالی و حوزه‌های علمیه و بازماندگان آن استاد عظیم القدر، خصوصا به فرزندان دانشمندشان تسلیت عرض می‌کنم و رضوان و رحمت الهی را برای ایشان مسألت می‌نمایم. حمید صفار هرندی نماینده مقام معظم رهبری در سوریه ۱۸ جمادی الاولی ۱۴۴۲ برابر با ۱۳ دی‌ماه ۱۳۹۹ انتهای پیام /
به گزارش خبرگزاری فارس از دیشموک، به مناسبت یکمین سالگرد شهادت سردار دلها سردار حاج قاسم سلیمانی مراسم سالگرد این شهید با رعایت پروتکل‌های بهداشتی با حضور نماینده سازمان تبلیغات اسلامی و طلاب، مسوول نهاد پیشرفت و آبادانی بنیاد مستضعفان، بخشداری، شورای شهر و شهرداری، حوزه بسیج، اتاق اصناف، دادگاه عمومی، کتابخانه، آموزش و پرورش و خانواده‌های معظم شهدا برگزار شد. این مراسم با سخنرانی حجت‌الاسلام سید غلامحسن درسته نماینده سازمان تبلیغات اسلامی در شهر دیشموک بر سر مزار شهدای منطقه دیشموک شروع و برگزار شد. مراسم یکمین سالگرد شهادت سردار حاج قاسم سلیمانی با توجه به بیماری منحوس کرونا با برگزاری محدودی همراه بود و این مراسم با سرودن مولودی در وصف شهید قاسم سلیمانی توسط خواهران بسیج اجرا گردید. مسوولان در این مراسم ابتدا ضمن غبار روبی گلزار شدا و عطرافشانی قبور شهدا به مقام شامخ شهدای منطقه دیشموک ادای احترام کردند. حجت‌الاسلام سیدغلامحسن درسته در این مراسم گفت: سردار سلیمانی نماد مقاومت، شجاعت، ایثار و گذشت است وی اذعان کرد: یاد و خاطره شهدا و زنده نگه‌داشتن این یاد و خاطره‌ها کمتر از شهادت در راه خدا نیست و دشمن باید بداند که پاسخ کوبنده‌ای در انتظار آمران و عاملان شهادت سردار سلیمانی است. درسته با بیان اینکه دشمن خیال می‌کند با کشتن سردار سلیمانی و مهندس فخری‌زاده‌ها ملت مقاوم ایران دچار سستی می‌شود عنوان کرد: به تعبیر امام راحل که فرمودند بکشید ما را ملت ما بیدارتر می‌شود دشمن باید بداند با کشتن سردار سلیمانی مردم بیدارتر شده‌اند. صفا حبیبی بخشدار دیشموک هم در این مراسم ضمن تسلیت ایام گفت: شهید سردار سلیمانی نمونه بارز رادمردی و جوانمردی بود که جان خویش را برای آرامش ما ایرانیان از دست داد. وی گفت: ما مسوولان باید راه و روش شهیدان را ادامه دهیم تا در زندگی موفق باشیم. به گزارش فارس، در پایان ضمن غبارروبی قبور مطهر شهدا و گلاب روبی به مقام شامخ شهدا ادای احترام کردند. انتهای پیام / ۸۲۰۲۷
به گزارش گروه بین‌الملل خبرگزاری فارس، سخنگوی وزارت دفاع چین روز شنبه به قدرت‌های غربی از جمله انگلیس در مورد اعزام کشتی‌های جنگی به دریای چین جنوبی هشدار داد و گفت ممکن است پکن تلافی کند. به نوشته وبگاه «فرانتیر پست» «تان کفی» سخنگوی وزارت دفاع چین در یک نشست مطبوعاتی گفت: «چین معتقد است که دریای چین جنوبی نباید به دریای رقابت قدرت‌های بزرگ و کشتیهای جنگی تبدیل شود.» این مقام نظامی چین افزود که دلیل اصلی نظامی شدن منطقه این است که قدرت‌های خارجی کشتی‌های جنگی خود را از هزاران کیلومتر دورتر برای نمایش قدرت به منطقه اعزام می‌کنند. سخنگوی وزارت دفاع چین گفت که ارتش چین اقدامات لازم را برای حفاظت از حاکمیت، امنیت و توسعه خود و همچنین صلح و ثبات در دریای چین جنوبی انجام خواهد داد. این سخنان پس از آن بیان شد که منابع خبری گزارش کردند جدیدترین ناو هواپیمابر انگلیس به نام «ملکه الیزابت» ممکن است ماه‌های آینده به عنوان بخشی از اولین مأموریت عملیاتی به جنوب چین اعزام شود. اوایل فوریه ۲۰۱۹ «گاوین ویلیامسون» وزیر دفاع وقت انگلیس گفت که اولین ماموریت عملیاتی ناوهواپیمابر ملکه الیزابت حضور در دریای چین جنوبی است. سخنگوی وزارت امور خارجه چین نیز اخیرا تحریکات آمریکا در تنگه تایوان را محکوم و درخصوص پاسخ پکن هشدار داد. سخنگوی دستگاه دیپلماسی چین در نشستی خبری گفت: «کشتی‌های جنگی آمریکا مکررا در تنگه تایوان قدرت‌نمایی کرده و موجب برانگیختن و افزایش تنش شده است.» سخنگوی دستگاه دیپلماسی چین آمریکا را به «فرستادن پیام اشتباه» به نیروهای جدایی‌طلب تایوان و «ایجاد خطر جدی برای صلح» متهم کرد. چین مخالف افزایش حمایت‌های آمریکا از تایوان از جمله فروش تسلیحات جدید و ملاقات مقام‌های ارشد آمریکایی از این جزیره است. پکن، تایوان را بخشی از سرزمین متعلق به چین می‌داند و تحرکات آمریکا و فروش سلاح به تایوان را نقض حاکمیت خود و مغایر با سیاست «چین واحد» ارزیابی می‌کند. با این حال، کشتی‌های جنگی آمریکا، تنها در سال ۲۰۲۰ در سیزده مأموریت مختلف، اقدام به عبور از تنگه مورد مناقشه تایوان کردند. انتهای پیام /.
به گزارش گروه بین‌الملل خبرگزاری فارس، خیابان «ابومهدی المهندس» (فرودگاه سابق) منتهی به فرودگاه بین‌المللی بغداد که خودروی حامل حاج قاسم سلیمانی، ابومهدی المهندس و دیگر همرزمانشان سال گذشته در آنجا هدف حمله آمریکا قرار گرفت، امشب به محل برپایی مراسم سالروز شهادت این فرماندهان مقاومت تبدیل‌شده است. به گزارش پایگاه خبری صابرین نیوز، جمعیت انبوهی از شهروندان عراقی قرار است تا نخستین ساعات بامداد روز یکشنبه برابر با سوم ژانویه (ساعت ارتکاب جنایت آمریکا علیه فرماندهان مقاومت) در آنجا شب زنده داری کنند. مردم با روشن کردن شمع در برابر تصاویر شهدای آن حمله تروریستی آمریکا، خواندن ادعیه و همچنین حضور در مراسم ویژه‌ای که به همین مناسبت در آنجا در حال برگزاری است، یاد آنها را گرامی داشتند. چندین موکب هم با تهیه غذا و نوشیدنی در حال ارائه خدمات به عزاداران هستند. آمریکا سال پیش در اقدامی تروریستی سپهبد حاج قاسم سلیمانی، فرمانده نیروی قدس سپاه و ابومهدی المهندس، جانشین رئیس الحشد الشعبی را به همراه نیروهای همراه آن دو در نزدیکی فرودگاه بغداد هدف قرار داد و به شهادت رساند. پارلمان عراق در واکنش به این اقدام، طرح اخراج نظامیان آمریکا از این کشور را به تصویب رساند. انتهای پیام /.
به گزارش گروه بین‌الملل خبرگزاری فارس، «رجب طیب اردوغان» رئیس‌جمهور ترکیه روز شنبه گفت که ترکیه قصد دارد که سال ۲۰۲۱ را سال بازیابی و اصلاحات در زمینه‌های مختلف قرار دهد. وی که در یک مراسم سخنرانی می‌کرد، گفت که حزب حاکم عدالت و توسعه زمینه‌های مختلفی را در ترکیه شناسایی کرده که نیازمند اصلاحات است. اردوغان چند روز پیش نیز در سخنرانی گفته بود که مقدمات این اصلاحات برای تایید توسط ملت و پارلمان هر چه سریعتر ارائه خواهد شد. رئیس‌جمهور ترکیه در ادامه سخنانش تاکید کرد: «در زمانی که نظم اقتصادی و سیاسی جهان از ریشه به لرزه در آمده، ما باید سخت‌تر کار کنیم تا کشورمان را به نقطه‌ای که سزاوارش است برسانیم.» اردوغان در ادامه گفت: «ما خواستار آن هستیم که سال ۲۰۲۱ را سال پرش به جلو قرار دهیم و این چیزی است که ما در حال حاضر خود را برای آن آماده می‌کنیم.» وی در سخنانش بر موفقیت ترکیه در واکنش به همه‌گیری کرونا و تلاش‌هایش برای کاهش تاثیرات اقتصادی بحران جهانی تاکید کرد. رئیس‌جمهور ترکیه گفت: «ما منابع تمامی ایالت‌ها برای حفاظت از سلامت مردم و همچنین آینده و شغل شهروندان را به کار گرفتیم.» وی درباره تلاش‌های واکسیناسیون علیه کرونا در این کشور گفت که تلاش داخلی ترکیه برای تولید واکسن کرونا تا ماه آوریل (فروردین) به نتیجه خواهد رسید. رئیس‌جمهور ترکیه گفت: «من معتقدم که آغاز واکسیناسیون گام رو به جلویی در مبارزه ما علیه همه‌گیری ویروس کرونا خواهد بود.» انتهای پیام /.
به گزارش خبرگزاری فارس از مشهد به نقل از پایگاه خبری پلیس، سردار ابراهیم قربان زاده گفت: در پی گزارش تیراندازی منجر به مرگ دو سرنشین خودروی سواری سمند در حوالی مشهد، بلافاصله دستورات لازم برای پی گیری سریع موضوع صادر شد. جانشین فرمانده انتظامی خراسان رضوی افزود: کارآگاهان پلیس آگاهی خراسان رضوی در این ماموریت ضربتی وارد عمل شدند و بررسی‌های اولیه آنها نشان می‌داد سرنشینان یک دستگاه خودروی سواری به تعقیب خودروی سواری سمند پرداخته و پس ازتیراندازی به سمت این خودرو با سرعت متواری شده‌اند. وی ادامه داد: درپی این تیراندازی دو سرنشین خودروی سواری بر اثر اصابت چند گلوله به طرز فجیعی به قتل رسیدند و کارآگاهان به سرنخ‌هایی دست یافتند که منجر به ردزنی متهمان شد. سردار قربان زاده بیان کرد: پلیس با بررسی‌های علمی دریافت متهمان با یک دستگاه خودروی دیگر قصد فرار و خروج از استان خراسان رضوی دارند که با اقدام‌های اطلاعاتی خودروی مذکور درحوالی شهرستان تربت‌حیدریه متوقف و دو متهم اصلی و دیگر متهمان پرونده دستگیر شدند. وی تصریح کرد: کارآگاهان پلیس آگاهی در تحقیقات بعدی پرونده نیز چهار قبضه اسلحه سبک و مهمات مربوطه کشف کردند. جانشین فرمانده انتظامی خراسان رضوی با اشاره به این مطلب که این عملیات در کمتر از پنج ساعت به نتیجه رسید، گفت: تحقیقات کارآگاهان پلیس آگاهی استان برای روشن شدن علت و انگیزه دقیق متهمان که با مقتولان رابطه فامیلی داشته‌اند و کشف دیگر زوایای این پرونده با دستورات تخصصی مقام قضایی ادامه دارد. انتهای پیام / ۷۰۰۴۴
به گزارش خبرگزاری فارس از چاروسا، پس از درج خبری از سوی خبرگزاری فارس مبنی بر نبود نهاد حمایتی همچون بنیاد علوی در بخش چاروساموضوع با استاندار در میان گذاشته شد. دکتر حسین کلانتری در خصوص وضعیت و محرومیت بخش چاروسا گفت: بخش چاروسا یکی از مناطقی از استان است که از محرومیت آن خبر دارم و با حساسیت بالایی پیگیر مشکلات آن می‌باشم. وی با بیان اینکه وجود سازمان و نهادهای حمایتی همانند بنیاد مستضعفان و بنیاد علوی در این مناطق می‌تواند کمک شایانی به محرومیت‌زدایی از آن کند یادآور شد: به جد پیگیر این موضوع هستیم و در آینده نزدیک نهاد حمایتی بنیاد علوی در آن منطقه راه‌اندازی خواهد شد. استاندار استان کهگیلویه و بویراحمد خاطرنشان کرد: حتی اگر برای راه‌اندازی نمایندگی بنیاد علوی نیاز به حضور در تهران هم باشد حضور خواهم یافت تا هر چه سریع‌تر این نهاد حمایتی در چاروسا مستقر شود. گفتنی است، بخش چاروسا از توابع شهرستان کهگیلویه است که در ۷۰ کیلومتری شهر دهدشت و در ۱۷۰ کیلومتری مرکز استان قرار دارد. انتهای پیام / ۸۲۰۲۱
به گزارش خبرگزاری فارس از داراب به نقل از روابط عمومی سازمان اورژانس فارس، هادی کشاورز با بیان این خبر گفت: شامگاه جمعه، ۱۳ دی‌ماه به دنبال تماس مردمی با مرکز پیام اورژانس و اعلام گزارش تصادفی در کمربندی اصلی داراب-شیراز، دو دستگاه آمبولانس به محل تصادف اعزام شدند. کشاورز بیان کرد: یک مصدوم به علت شدت جراحات قبل از رسیدن آمبولانس فوت‌شده بود و ۴ مصدوم دیگر بعد از دریافت اقدامات درمانی به بیمارستان امام حسن مجتبی (ع) انتقال یافتند. انتهای پیام / س
به گزارش گروه بین‌الملل خبرگزاری فارس، «منار جعفر» دختر «جمال جعفر محمد علی آل ابراهیم» معروف به «ابومهدی المهندس» نایب‌رئیس وقت سازمان «الحشد الشعبی» عراق در سالروز شهادت پدرش و سپهبد شهید سردار قاسم سلیمانی با شبکه المیادین گفت‌وگو کرد. منار در این گفت‌وگو ضمن بیان اینکه سفارت آمریکا مرکز طراحی ترور و توطئه است، تأکید کرد که مسئول اصلی این ترور دولت آمریکاست. او گفت که پدرش همیشه نگران حاج قاسم سلیمانی بوده و همیشه خود را مسئول می‌دانست که همراه او باشد. بخش‌هایی از مصاحبه ابومهدی و مبارزه با رژیم بعث و منافقین منار جعفر در این گفت‌وگو ضمن بیان اینکه پدرش ابومهدی «راه حق را برگزید و در آن استقامت ورزید» گفت، ابومهدی از جمله کسانی بود که با رژیم بعث جنگید و برای ممنوعیت فعالیت اعضای این حزب (پس از سقوط صدام) تلاش کرد. او از پیروان شهید محمد باقر الصدر بود و بعد از آنکه در پی فشار رژیم سابق به کویت رفت و از حزب الدعوة جدا شد و به مکتب امام خمینی (ره) پیوست که شهید سید محمد باقر الصدر به آن توصیه کرده بود. او فعالیت جهادی خود را از آن زمان آغاز کرد. او پس از فشار کویت سال ۱۹۸۴ (۱۳۶۲ ش) به ایران هجرت کرد و به جبهه پیوست. ولایت را در امام خمینی (رض) دید و هدف، مقابله با رژیم بعث و طاغوت بود … پس از پایان جنگ [تحمیلی بعث علیه ایران] به عملیات داخل عراق و به سپاه «بدر» پیوست. از جمله اقداماتش حمله به کاخ ریاست جمهوری و هدایت عملیات حذف «عدی صدام» [پسر صدام] بود. المیادین پرسید که حذف عدی صدام در «المنصور» بود و منار جعفر پاسخ داد، بله ایشان گروهی را تشکیل داد و آن را هدایت کرد. حمله به پایگاه «حبیب» که وابسته به گروهک منافقین -مجاهدین خلق- در عراق بود نیز از جمله اقدامات ایشان بود. اواخر دهه ۹۰ (قرن گذشته) به رهبری بدر رسید و از آنجا روابط مستقیم ایشان با شهید بزرگ حاج قاسم سلیمانی آغاز شد. مخالفت با کمک گرفتن از آمریکا برای ساقط کردن صدام منار افزود: نکته اصلی این بود که چند ماه قبل از حمله آمریکا و آغاز اشغال عراق، از رهبری بدر و عضویت در مجلس اعلای شیعیان عراق انصراف داد زیرا مخالف ایده اشغال عراق و حضور بیگانگان و ساقط کردن رژیم [بعث] از طریق ایالات‌متحده آمریکا بود. او با این امر مخالف بود چرا که آمریکا بود که ملت عراق را گرسنگی می‌داد و صدام را کمک می‌کرد. عامل محاصره ملت عراق در دهه ۹۰ آمریکا بود و همه‌گونه سلاح مرگبار به استثنای سلاح اتمی روی مردم عراق آزمایش کرد پس اندیشه کسانی مثل ابومهدی المهندس چطور می‌توانست اشغالگری نیروهای بیگانه در کشورش را بپذیرد. این کار می‌بایست به دست خود مردم عراق و نیروهای معارض وقت انجام می‌شد نه نیروهای اشغالگر بیگانه. به مجرد حضور اشغالگرانه آمریکا در عراق، گروه‌های مقاومت شروع به شکل‌گیری کرد. ابومهدی روی تأسیس گروه‌های مقاومت نظارت داشت و در تأسیس خیلی گروه‌های مقاومت مردمی برای مقابله با اشغالگران حضور داشت. [المیادی: این اقدامات مخفیانه بود]. او پشت پرده فعالیت می‌رکد. با گروه‌های سیاسی که در روند سیاسی حضور داشتند، رابطه داشت در انتخاب نخست‌وزیر، برگزاری انتخابات و ائتلاف‌های سیاسی حضور داشت اما در پشت پرده. او سال ۲۰۰۶ نماینده پارلمان شد. یک سال بعد آمریکا مانع ورودش به پارلمان شد بعد مانع ورودش به عراق شدند و آمریکایی‌ها گفتند که چنین شخصی و افراد مثل او باید بازداشت شوند. اما خب مخفیانه به عراق می‌رفت و روابط خود با همه گروه‌های شیعه، سنی و کردها را حفظ کرد. منار در پاسخ این سوال که «یعنی آمریکا دریافته بود که او پشت عملیات‌های مقاومت عراق است؟» گفت، البته. او برای آمریکایی‌ها شناخته‌شده بود و برای همین بعدا نام او را در لیست تروریسم قرار دادند بین سال‌های ۲۰۰۷ تا ۲۰۰۹، درست خاطرم نیست. او در آماده‌سازی توافقنامه وضعیت نیروهای خارجی توافقی که بین عراق و آمریکا شکل گرفت و منجر به خروج نیروهای آمریکا از عراق تا سال ۲۰۱۱ شد، نقشی اساسی داشت. بعد از ۲۰۱۱ آزادانه وارد عراق شد و با تاسیس الحشد الشعبی در سال ۲۰۱۴ نامش بر سر زبان‌ها افتاد. منار جعفر در خصوص نقش پدرش در تاسیس الحشد الشعبی گفت: «قبل از صدور فتوای جهاد کفایی [علیه داعش] او خب از قبل با گروه‌های مقاومت که خودش در تاسیس آنان نقش داشت، مرتبط بود. از ماه ژوئن [خرداد ۲۰۱۴] اقدام به تشکیل کمربند [امنیت] بغداد و شهرهای مقدسی کرد که در معرض تهدید بودند. وقتی‌که فتوا صدار شد اصلا مقر الحشد الشعبی خانه ابومهدی بود. او نامه‌ای معروف به کادر جهادی نوشت و از آنان خواست به صفوف نیروها و مقر آن‌که خانه‌اش بود ملحق شود. مقر الحشد خانه ابومهدی بود تا ماه‌ها تا آنکه مقر بعدی الحشد الشعبی شکل گرفت و حتی در دیگر استان‌ها مرکز فرماندهی، منازل ابومهدی المهندس بود. [المیادین: این نامه هنوز هست؟]. این نامه هم همه می‌دانند و هست. در سایت‌ها هم منتشر شده است. تغییر دولت عراق [نوری المالکی]، شرط آمریکا برای کمک در جنگ با داعش المیادین از مهم‌ترین برهه‌ها یا نبردها و عملیات‌ها در زمان مبارزه ابومهدی در ایام مبارزه با داعش پرسید و منار جعفر پاسخ داد، مهم‌ترین چیزی که پدر می‌گفت این بود که داعش با همه قوای خود جنگید. نبردها بسیار شدید بود و هیچ‌کس تصور نمی‌کرد که این آزادسازی که در مدتی بی‌سابقه به دست آمد، به سادگی به دست بیاید چرا که برخی مناطق اصلا صعب‌العبور بود، کوهستانی یا صحرایی بود و عملیاتهای نیازمند بررسی قبلی دقیق بود. گاهی شناسایی چند ماه طول می‌کشید اما آزادسازی سه روزه یا دو روزه یا یک هفتگی یا حداکثر بیست روزه. آزادسازی هم ابتدا از مناطق حساس‌تر آغاز شد. نیروهای ابتدایی هم کسانی بودند که سلاح داشتند. شرکت‌های آمریکایی که می‌بایست نقش پشتیبانی می‌داشتند، عقب نشستند و از دادن تجهیزات خودداری کردند و شرط کمک را تغییر دولت اعلام می‌کردند. آنها می‌گفتند دولت تغییر کند تا آنگاه به عراق کمک کنند آن هم در زمانی که عراق در خطر بود و کشور در آستانه سقوط. [المیادین: آن زمان دولت نوری المالکی بود]. دولت مالکی و کل کشور عراق در لبه پرتگاه بود زیرا که وضعیت ارتش در حال فروپاشی بود، پلیس استان‌ها سلاح نداشت و خیلی از شهرها در معرض خطر [سقوط] بودند. منار، دختر ابومهدی - غسان بن جدو مدیر المیادین اگر حمایت جمهوری اسلامی نمی‌بود، الحشد الشعبی اصلا شکل نمی‌گرفت داعش تهدید می‌کرد که ادامه می‌دهد و به جنوب [عراق، شهرهای شیعه‌نشین] می‌آید. اما پدرم و نیروهایشان کمربند عراق را امن کردند و کم‌کم شروع کردند به پیشروی … طی سه سال و نیم یک سوم خاک عراق آزاد شد. طبعا این‌چنین موفقیتی کسب نمی‌شد بدون پشتیبانی از جانب جمهوری اسلامی ایران و بدون آنکه تیم‌هایی از حزب‌الله لبنان پشتیبانی کنند. اصلا اگر حمایت جمهوری اسلامی نمی‌بود الحشد الشعبی شکل نمی‌گرفت و توسعه نمی‌یافت. [المیادین: پدر خودش این را به شما گفت؟]. پدر گفت. البته او همیشه در مصاحبه‌ها یا هنگام تشکر از متحدان و جمهوری اسلامی و در رأس همه شهید حاج قاسم سلیمانی که زندگی‌اش را در راه مقاومت و عراق فدا کرد، این را ذکر می‌کرد. آزادسازی عراق به شکلی استثنایی انجام شد. آنها به مناطق و شهرهایی رفتند که آمریکا اصلا جرأت ورود به آن را نداشت. مثل فلوجه. آمریکا سال‌ها بود که عراق را اشغال کرده بود اما جرأت ورود به فلوجه را نداشت. الحشد الشعبی وارد شد و پشتیبانی کرد؛ نه اینکه فقط وارد شده باشد. الحشد رقیب ارتش یا سایر نیروهای عراق نبود. اعتماد به نفس داد، پشتیبانی کرد، همکاری کرد … فکر می‌کردند که کشور عراق سقوط کرد اما در نهایت عراق جایگاه و هیبت خود را بازیافت. منار در پاسخ پرسشی در خصوص اینکه اختلافات مذهبی مبنای پدرش نبود گفت، اولا الحشد الشعبی برای مبارزه با تروریسم شکل گرفت. قبل از آن هم گروه‌های مقاومت برای مبارزه با اشغالگری و اخراج آن از کل عراق و نه فقط از شهرهای شیعه‌نشین، شکل‌گرفته بود. ابومهدی در پی تشکل کشوری یکپارچه بود که مردم همه‌کاره آن باشند نه آمریکا. اشاره کردم که او مخالف اشغال عراق توسط آمریکا بود و در مذاکرات مرتبط با آن اصلا شرکت نکرد. الحشد الشعبی نیز زمانی شکل گرفت که نیروهای دیگر از همه پاشیده و برای عراق چیزی باقی نمانده بود. الحشد الشعبی از همه اقشار مردم شکل گرفت. دست است که هسته اصلی الحشد در ابتدا شیعیان بودند اما الان شما شاهد یک تیپ اهل سنت در آن هستید و حتی شمار اهل سنت‌های عضو در الحشد الشعبی بیش از اهل‌سنت‌های ارتش عراق است. الحشد فقط از پایتخت حمایت نکرد، الحشد فقط از آمرلی حمایت نکرد یا فقط مسیر کربلای امام حسین –علیه السلام- را تأمین امنیت نکرد بلکه تکریت را که معروف است شهر صدام است آزاد کرد؛ آن را با کمترین خسارت به زیرساخت‌هایش آزاد کرد برعکس آن آزادسازی که آمریکایی‌ها در موصل کردند و همه زیرساخت‌های آن را ویران کردند. در موصل هیچ ساختمان سالمی باقی نماند. در شهر صدام کشتارهای بزرگی انجام شد که کشتار [پایگاه] اسپایکر [که هزاران شیعه در آن کشته شد] فقط یکی از آنان است … مبدأ اندیشه، اسلام بود [نه اختلافات مذهبی]. اسلام هم از سلم [صلح] است … ایشان تفسیر قرآن زیاد مطالعه می‌کرد؛ تفاسیر لغوی چه از اهل سنت چه از شیعه. او حتی سخنان برخی خطیبان اهل سنت را نیز دنبال می‌کرد. کتبشان را می‌خواند و سخنرانی‌هایشان را در نت دنبال می‌کرد … مکتب او اسلامی و انسانی بود … منطق فکری او متعلق به مکتب امام حسین –علیه السلام- بود و ممکن نیست کسی برآمده از این مکتب باشد و در اندیشه ویرانگری باشد. الحشد الشعبی شکل گرفت که مایه امنیت عراقی‌ها باشد. او تلاش کرد که الحشد الشعبی سازمانی قانونی و رسمی باشد تا بتواند از بحران‌های دیگر هم جلوگیری کند. منار جعفر گفت: امروز بعد از ابومهدی، برخی هنوز با الحشد الشعبی مقابله می‌کنند. مشکلات امنیتی هنوز هست در مناطق اهل سنت و دیگر مناطق.. خب آنها [الحشد] وارد همین مناطق شدند، آزاد کردند و آن را به اهالی آنجا تحویل دادند. اینکه برخی تبلیغ می‌کنند که اهالی فلان مناطق بازنگشتند اینها مشکلاتی عشایری دارد، دولت باید منطقه را آماده بازگشت کند. اینها دیگر مشکلاتی است که ارتباطی با الحشد ندارد. آیا الحشد الشعبی فلوجه را آزاد کرد و الان ساکن آنجا شده؟ یا مثلا آیا زیرساختی را در شهری سنی‌نشین ویران کرد؟ الحشد فقط دنبال آزاد کردن مردم بود تا در صلح زندگی کنند. رابطه ابومهدی و حاج قاسم؛ نمی‌خواهم حاج قاسم را بین گرگ‌ها تنها بگذارم منار گفت: «روابط آنان از دهه نود (قرن گذشته) آغاز شد. ما مستقیما حاج قاسم را نمی‌شناختیم اما این شناخت بعدا حاصل شد. او جایگاهی ویژه نزد پدرم داشت و مثل پدرم متواضع و بسیار مهربان بود … پدرم می‌گفت با مجاهدان عراقی و ایرانی بسیار بوده اما آنچه بیشتر نزد حاج قاسم بود، این بود که او مخلص بود … در سال‌های اخیر ایشان و پدرم را برادر می‌دیدم. حاج قاسم با ما بسیار مهربان بود. ایشان ما را دختران برادرم خطاب می‌کرد. بابا هم در قبال حاج قاسم بسیار بسیار بسیار مخلص بود و بسیار نگران زندگی ایشان بود. همیشه تکرار می‌کرد که نمی‌خواهد او را میان گرگ‌ها تنها بگذارد. این جمله را همیشه می‌گفت و مادرم هم این را بخوبی به یاد دارد. المیادین پرسید، آیاد در عراق گرگ زیاد است؟ و منار پاسخ داد، در کل منطقه گرگ زیاد است و در عراق به دلیل وجود پایگاه آمریکا در بغداد بسیار زیاد است؛ بغدادی که مرکز عملیات و برنامه‌ریزی و خطر علیه حیات حاج قاسم شد. [المیادین: منظورتان کدام پایگاه نظامی است؟]. منار گفت: سفارت آمریکا مرکز توطئه برای ترور است. یکی از مراکز و مقرهای اصلی، سفارت آمریکا در بغداد است. نگرانی از زندگی حاج قاسم وجود داشت چرا که زندگی او در همه مناطق از جمله در ایران که در شهر کرمان تلاش برابر ترور کردند در خطر بود، در سوریه نیز در خطر بود. دفعات زیادی هنگام جنگ با داعش و بعد از داعش در معرض خطر بود. حضور حاج قاسم خشم آمریکایی‌ها را برمی‌انگیخت. چرا چنین شخصی می‌رود و می‌آید در حالی که متحد و حامی اصلی کشور عراق است. اگر حاج قاسم یا سلاح ایران و حمایت استثنایی و مستشاری جمهوری اسلامی ایران به فرماندهی شهید حاج قاسم و مستشاران لبنانی نبود، اصلا کشور عراقی باقی نمی‌ماند. ابومهدی به عنوان مسئولی عراقی، احساس مسئولیت می‌کرد مبنی بر اینکه آنکسی که باید حاج قاسم را همراهی کند و نقاط مختلف یا مسیر را تأمین امنیت می‌کرد، خودش باید باشد. هر دیداری که بین حاج قاسم و مسئولان عراقی انجام می‌شد او به عنوان عراقی و اینکه حاج قاسم میهمان بود، احساس مسئولیت می‌کرد. دختر ابومهدی اضافه کرد: جای اصلی او خانه ابومهدی المهندس بود. بیشتر اوقات که به عراق می‌آمد، بابا از او استقبال و در نهایت خودش او را بدرقه می‌کرد. این شهادت فکر می‌کنم همانطور که جناب آقای سید حسن نصرالله گفت، خدا خواست که این دو را با هم شهید ببیند؛ ارتباط روحی این دو طی سال‌ها، در نهایت با این شهادت به اوج خودش رسید. عملا در کنار هم شهید شدند. من مطمئن هستم که بابا و حاج قاسم در یک ماشین بودند نه اینکه در دو ماشین. آنها کنار هم شهید شدند. در ماشین چهار نفر بودند. راننده، کمک‌راننده و بابا و حاج قاسم. در ماشین دوم هم همراهان شهداء. منار در پاسخ این سوال که در پدرش در ایران صرف‌نظر از روابطش با حاج قاسم با چه کسانی یا طرف‌های ارتباط داشت گفت، او متعلق به مکتب ولایت‌فقیه بود. می‌گفت، مسئولیت انسان این است که ولی را بشناسد و نه فقط اینکه ولی را بشناسد بلکه آن را ترویج کند … این را به صراحت و آشکار بیان می‌کرد آنهم نه الان بلکه از دهه نود [قرن گذشته] … ولایت برای همه است. [در ایران] مراجع محترم هستند، علما هستند اما دشمنی از زمانی آغاز شد که موضوع ولایت‌فقیه موضوعی قانونی شد. حتی با برخی در جمهوری اسلامی به این دلیل جنگیدند. مثلا شهید بهشتی تا قبل از مسئله ولایت‌فقیه [نزد برخی] محبوب بود. ایشان [ابومهدی] به این امر افتخار می‌کرد چون ولی‌فقیه است که زمان کنونی و آینده را تدبیر می‌کند. دیدگاه ابومهدی درباره آیت‌الله خامنه‌ای المیادین پرسید، و این دیدگاهش تا آیت‌الله خامنه‌ای ادامه یافت؟ و منار پاسخ داد: البته. او یک مصاحبه منتشر شده دارد که می‌گوید نگران بودیم که بعد از امام خمینی چه کسی می‌آید اما شکر خدا السید الولی امام خامنه‌ای آمد. تا الان ایشان برای ما خانواده‌های شهداء امنیت و آینده هستند … او چند سال قبل ما را به دیدار امام خامنه‌ای برد. قبل از داعش. دیدارهایی که با سید ولی [امام خامنه‌ای] بود، رسمی بود؛ با برخی سران عراقی، برخی اعلام‌شده و برخی اعلام‌نشده بود. او [پدرم] به عنوان مسئول رسمی می‌رفت مثل نخست‌وزیر یا مسئولان دیگر کشوری را همراهی می‌کرد. برخی دیدارها اعلام‌نشده و برخی اعلام‌شده است. برخی هم هنوز اعلام‌نشده اما روابط همیشه بوده و حتی اگر دیداری نبوده، به واسطه حضور مبارک حاج قاسم ارتباط بوده است. او همیشه می‌گفت که السید الولی ضامن [و حافظ] است و ضامن نه فقط برای کشور ایران و مقاومت. جمهوری اسلامی اصلا محور مقاومت را شکل داده؛ جمهوری اسلامی کشور مقاومت است؛ مادر دیگر ملل اسلامی. منار جعفر در ادامه درباره نقش پدرش و ارتباطش با گروه‌های مقاومت گفت که او با هسته حزب‌الله در دهه هشتاد در کویت مرتبط بود او شهید سید مصطفی بدرالدین و شهید عماد مغنیه را می‌شناخت و از زمان مبارزه با رژیم صدام با سید حسن نصرالله آشنا شد. این روابط محور مقاومت بود و کم‌کم عینی‌تر شد اولا از مبارزه با تروریسم در سوریه و بعد گروه‌های مقاومتی که در سوریه در کنار حزب‌الله با تروریسم جنگیدند … گروه‌هایی که خودش آنان را تأسیس کرده بود [یا در تأسیسش نقش داشت] … او سفرهایی به سوریه داشت و حتی نمایندگانی را می‌فرستاد تا از سوریه حمایت کنند چرا که سوریه فقط برای خود سوریه نیست بلکه مقری اصلی برای حفظ حقوق فلسطینی‌ها و حق بازگشت آنان [به کشورشان] و آزادسازی کامل فلسطین است. این رابطه با سقوط موصل و ورود مستشاران حزب‌الله به عراق تجسم بیشتری یافت … نقش ابومهدی در محور مقاومت خشم آمریکایی‌ها را برانگیخته بود. بازگشایی البوکمال [در مرز عراق و سوریه] آمریکایی‌ها را عصبانی کرد. آنها نمی‌توانستند ببینند که یک گروهی که از دید آمریکایی‌ها تروریستی است و یک شخص تروریستی –از نگاه آمریکاییها- آن را فرماندهی می‌کند، بر مرز مسلط شود … این ضمانت تأسیس پلی برای مقاومت از طریق عراق بود؛ عراقی که قلب منطقه قلمداد می‌شود. همسایه سوریه است و از آنجا به لبنان و فلسطین می‌رسد. دیدگاه ابومهدی درباره فلسطین منار در خصوص دیدگاه پدرش درباره فلسطین گفت، مسئله فلسطین قبل از آنکه مسئله عربی باشد، مسئله‌ای انسانی است. مردمی که در سرزمینشان زندگی می‌کردند و آمدند آنها را کوچاندند. رژیمی بر اساس قومیت تشکیل دادند تا اعراب را آواره کند به این بهانه که این سرزمین سرزمین موعودشان است. پس این مسئله فقط عراقی نبود … طرح‌های اسرائیل هم در عراق تاکنون شکست‌خورده که مهمترینش تجزیه عراق است. الحشد الشعبی این طرح را نابود کرد و مرزهای عراق را تقویت کرد. همه ناراحتی امریکا و اسرائیل در سالهای اخیر این است که الحشد الشعبی سازمانی رسمی شده است در عراق … می‌تواند انتقال امکانات لازم به همه کشورهای حامی مقاومت بخصوص سوریه، لبنان و فلسطین را تسهیل کند. هر آنچه در عراق به دست آمد فقط برای عراق نیست و محور مقاومت را نیز یاری کرد. منار افزود: ابومهدی خیلی به موضوع فلسطین توجه داشت. او حضور در تظاهرات روز قدس را وظیفه‌ای انسانی و تکلیف می‌دانست. حضور.. در آن را حمایت معنوی از ملت فلسطین می‌دانست … با همه مشغله‌اش، برای برگزاری راهپیمایی روز قدس تلاش می‌کرد تا مقدمات آن را فراهم کند … چه قبل از وجود الحشد الشعبی چه بعد از آن. بعد از تشکیل الحشد هم، الحشد نقشی بارز در برگزاری آن داشت. منار در اشاره به جمعیت تشییع‌کننده برای پدرش و حاج قاسم گفت که از بزرگی این جمعیت غافلگیر شده است. او گفت، بی‌سابقه بود بخصوص در عراق چرا که هیچ فراخوانی به مردم داده نشد. مردم از روی دل‌سوخته خود آمدند. حتی از دیگر شهرها به بغداد آمدند از نجف یا کربلاء. ما شنیدیم که جمعیت را ۲۵ میلیون اعلام کرده‌اند و این بی‌سابقه است در تاریخ دو کشور. شب شهادت ابومهدی و حاج قاسم؛ روایت لحظه شنیدن خبر شهادت منار گفت: شهید [ابومهدی] در هر لحظه انتظار شهادت را داشت. البته او صراحتا این موضوع را به ما نمی‌گفت اما همیشه به ما اطمینان می‌داد، می‌گفت هر کس سر موعدی که خدا تعیین کرده، می‌میرد و … ما در ماه‌های اخیر بخصوص در ماه‌های اخیر (قبل از شهادت) انتظار این را داشتیم … الحشد الشعبی هدف بود … اوایل غیرمستقیم مثلا می‌گفتند که اسرائیل به فلان تیپ در مرز حمله کرده یا انبارهای سلاح منفجر می‌شد و می‌گفتند علتش دمای هواست یا برخی اوقات می‌گفتند عملیاتی [خرابکارانه] بوده … بعدا اتهامات به الحشد بخصوص بعد از بازگشایی گذرگاه مرزی البوکمال [در مرز با سوریه] بیشتر شد … به شکل خاص‌تر بعد از تظاهرات‌های اکتبر … مقرهایی که هدف قرار گرفت، مقرهای الحشد الشعبی بود.. علیه ایران شعار دادند … بعد از آنکه عراق بر داعش پیروز شد و هیبت خود را بازیافت … حالا نیروی نظامی‌ای هدف قرار گرفته که ضامن امنیت و صلح داخلی عراق بود. حتی ابتدای تظاهرات گفتند که پرونده‌ای برای ترورها وجود دارد گفتند ممکن است برخی غیرمستقیم ترور شوند تلاش کردند داخل الحشد الشعبی فتنه کنند. درباره از بین بردن الحشد الشعبی یا فرماندهی ابومهدی بر آن حرف زدند … خب شخصی مثل ابومهدی هدفی برای آمریکایی‌ها بود. نامش را در لیست تروریسم قرار داده بودند … حس می‌کردیم که پدرم شخصی هدف است. المیادین: خبر شهادت چطور به شما رسید؟ منار پاسخ داد، آن شب ما خواب بودیم. من اصرار کردم که تلویزیون رو خاموش کنیم و بخوابیم. خوابیدیم اما خواهر کوچکم بسیار بی‌قرار بود و تا صبح نخوابید. ساعت پنج صبح دیدم در خانه قدم می‌زند. پرسیدم، چه شده، گفت نمی‌توانم بخوابم. خب البته از خبرها مطلع نبود اما دلش بی‌قرار بود. من منتظر اذان شدم و روی سجاده نشسته بودم. اعلان‌های متعددی برایم [روی گوشی همراهم] می‌آمد. من برنامه‌های خبری متعددی [روی گوشی همراهم] دارم. اعلان‌های متعدد که نوشته بود ابومهدی اینطور بود حاج قاسم اینطور بود. جا خوردم. جمله‌ای که مشخصا به یاد می‌آورم این بود که «قطب‌نمای ابومهدی المهندس همیشه به سوی قدس بود». المیادین پرسید: این جمله را کجا دیدید؟ منار پاسخ داد: روی اپلیکیشن المیادین. شبکه شما. اتفاقا کسی که این جمله را می‌گفت شما خودتان بودید. من وارد برنامه شدم و مرور کردم اما نفهمیدم ماجرا چیست. خب ما جشنواره قدس را داشتیم.. تیتر را خواندم گفتم من دستپاچه شده‌ام اما وقتی وارد خبر اصلی شدم که عکسش عکس دوتایی معروف دو شهید بود، خبر شهادت را خواندم و مطمئن شدم [که پدرم شهید شده]. اصلا تردید نکردم زیرا می‌دانستم [اگر غیر از این بود] قبل از آنکه چنین خبری به ما برسد بابا خودش با ما تماس می‌گرفت تا ما نگران نشویم. چند ساعت گذشته و تماس نگرفته. یک‌بار تماس گرفته بودم و بیدارش کرده بودم و گفتم بابا فقط می‌خواهم صدایت را بشنوم سپس خوابیدم. اما این بار شاید چون انتظارش را داشتیم به خبر شک نکردم [که اشتباه باشد]. حس و حال ما را نمی‌شود بیان کرد. طی سالهای اخیر همیشه انتظار شهادتش را داشتیم. زمان دیدن خبر حسم این بود که در خیمه‌ای گرم نشسته‌ام و حالا خیمه را برداشته‌اند. تنها نشسته بودم زیرا وقت نماز بود. به فکرم رسید که اهل خانه را یکی یکی بیدار کنم تا نماز بخوانند. رفتم سراغ مادرم که از صدای من حس کرد اتفاقی افتاده. گفتم چیزی نیست بلند شو برای نماز. مادر ناگهان گفت، پدرت شهید شد؟ گفتم بابا و حاجی. به خواهر دومم هم حتی فق
 گفتم بلند شو برای نماز. گفت بابا شهید شد؟ گفتم آره. بابا و حاجی شهید شدند … برای اولین بار در عمرم نهایت عزت را حس کردم یعنی عزتی که دیگر بالاتر از آن عزت نیست و همچنین غمی حس کردم که بالاتر از آن غم دیگری نیست. دولت آمریکا مسئول ترور است دختر ابومهدی در پایان در پاسخ سوالی مبنی بر عاقبت ترامپ که در انتخابات هم شکست خورد، گفت، «ترامپ چه در سطح شخصی و در سطح رئیس‌جمهور آمریکا برای من چیزی محسوب نمی‌شود. درست است که دستور قتل را داده. او حتی هنگامی‌که داشت از موفقیت عملیات ترور و حمله به شهداء صحبت می‌کرد، حتی نفس کشیدن برایش سخت بود. حتی به عنوان رئیس‌جمهور کشوری که خود را قدرتمندترین کشور می‌داند، هنگام اعلام خبر شهادت حاج قاسم سلیمانی و رفقایش نمی‌توانست نفس بکشد و این برای من خیلی مشهود بود … فکر می‌کنم این ترور کل کشور آمریکا را آسیب زد … تصمیم ترور هم بزرگتر از ترامپ است … حتی بایدن هم بیاید هیچ‌چیز برای ما تغییر نخواهد کرد و در نهایت مسئول اصلی ترور، کشور آمریکاست. انتهای پیام / ص
مجید احسانی مدیرکل زندان‌های استان ایلام شامگاه امروز در گفت‌وگو با خبرنگار خبرگزاری فارس در ایلام اظهار داشت: با همکاری سپاه امیرالمومنین (ع) استان، ستاد دیه، انجمن حمایت از زندانیان و تعامل دادگستری ایلام، ۱۷ زندانی از زندان آزاد شد و به آغوش خانواده‌های خود بازگشتند. وی افزود: از این میان ۱۱ زندانی جرائم غیر عمد با کمک‌های سپاه استان و ستاد دیه ایلام با مبلغ بدهی ۵۰۰ میلیون تومان از زندان آزاد شدند که ۱۲۵ میلیون تومان برای پرداخت بدهی آنها تخصیص داده شد و ۳۷۵ میلیون تومان باقی‌مانده با تلاش مددکاران از شکات رضایت گرفته شد و درخواست‌های اقشار زندانیان مذکور توسط مراجع قضایی نیز پذیرفته شد. مدیر کل زندان‌های ایلام تصریح کرد: از ابتدای سال تا کنون ۹۰ زندانی جرائم غیر عمد از زندان آزاد شدند و در تلاش هستیم با بهره‌مندی از توان و ظرفیت نهادهای حمایتی و مساعدت خیرین استانی، تعداد بیشتری از زندانیان جرائم غیر عمد را از زندان آزاد کنیم. انتهای پیام / ۹۷۰۸۱۳ / و
به گزارش خبرگزاری فارس از رشت، سردار محمد عبدالله پور امروز در جمع با خبرنگاران با اشاره به برگزاری دومین رویداد تولید محتوای دیجیتال بسیج گیلان توسط سازمان فضای مجازی سپاه قدس گیلان اظهار کرد: این رویداد با عنوان «گیلداد» همراه با گرامیداشت نخستین سالگرد شهادت سپهبد شهید حاج قاسم سلیمانی برگزار می‌شود. وی با اشاره به اهداف برگزاری این رویداد گفت: برگزاری رویداد تولید محتوای دیجیتال بسیج، فرصتی ارزشمند جهت جذب ایده‌ها، کشف استعدادها و ساماندهی گروه‌های منسجم تولید محتوا در بستر فضای مجازی است. فرمانده سپاه قدس گیلان با اشاره به محورهای برگزاری این رویداد و اهمیت رفع نظام مسایل استان با استفاده از ظرفیت تیم‌های تولیدی به خصوص شرکت‌های استارتاپی و دانش بنیان افزود: معضلات اجتماعی گیلان، کاهش آسیب‌های ناشی از کرونا در بخش اقتصادی، مهاجرت و تغییر کاربری اراضی در گیلان و دو بخش ویژه شامل شهید حاج قاسم سلیمانی (جبهه مقاومت) و شهید محسن فخری‌زاده (صنعت و شهدای هسته‌ای) از محورهای این رویداد دیجیتال است. به گفته عبدالله پور، علاقمندان می‌توانند ایده‌های خود را در قالب‌های انیمیشن، بازی موبایل، نماهنگ، مستند و فیلم کوتاه، موشن‌گرافی و رئال‌موشن برای شرکت در این رویداد ارسال کنند. وی با اشاره به اینکه زمان مهلت ایده‌ها در این رویداد دیجیتال، از ۱۳ لغایت ۲۶ دی‌ماه است، بیان کرد: افراد می‌توانند ایده‌های خود را از طریق وب‌سایت Gildadevent. ir ارسال کنند. عبدلله پور با بیان اینکه پایان دی‌ماه با داوری ایده‌های رسیده، از منتخبین جهت ادامه رویداد دعوت به عمل خواهد آمد، تصریح کرد: منتخبین در یک بازه زمانی مشخص و با همراهی منتورها و مربیان توانمند حوزه‌های مختلف رویداد تولید محتوای بسیج گیلان، مسیر تبدیل ایده به محصول را طی خواهند کرد. فرمانده سپاه قدس گیلان با اشاره به حضور سرمایه‌گذاران داخل و خارج استان در این رویداد افزود: در پایان رویداد با حضور مجموعه‌های سرمایه‌گذاری، امکان ارایه ایده و محصولات تولیدی توسط تیم‌های تولید محتوای حاضر در رویداد به منظور جذب سرمایه‌گذار فراهم خواهد شد. وی با بیان اینکه تولیدات تخصصی و کاربردی در بستر فضای مجازی علاوه بر آگاهی بخشی و اطلاع‌رسانی می‌تواند در بحث اقتصادی هم اثرگذار باشد، گفت: به برگزیدگان این رویداد دیجیتال، جوایز ارزنده، حمایت‌های مالی، تسهیلات و جذب سرمایه‌گذار تعلق می‌گیرد. عبدالله پور با تاکید بر اینکه فضای مجازی کشورمان نباید به خارج از کشور وابسته باشد، بیان کرد: باید با اراده جهادی و انقلابی و با تولید محتوا در حوزه‌های مورد نیاز در فضای مجازی ورود کنیم. انتهای پیام / ۸۴۰۰۸
حجت‌الاسلام حسین میرزایی امروز در گفت‌وگو با خبرنگار فارس در اصفهان با اشاره به تجمع روز پنجشنبه تعدادی از باغ‌داران و ویلاسازان نواحی شرقی و مرکزی اصفهان مقابل دفتر نمایندگان اصفهان، اظهار داشت: موضوع تجمع، تخریب باغ‌ها و ویلاها در نواحی مذکور بود که البته تعدادی از این موارد تخریبی بدون مجوز بنا شده بود؛ در این راستا پس از استماع گفته‌های مردم، طی هماهنگی که با دادستانی صورت گرفت، مقرر شد برای مدت کوتاهی تخریب‌ها متوقف شود. نماینده مردم اصفهان در مجلس شورای اسلامی با بیان این‌که پس از آن تجمع، بازدید می‌دانی از مناطقی که تخریب در آن صورت گرفته بود داشتیم، بیان کرد: هفته قبل مقرر شد جلسه‌ای با حضور مسؤولان ذی‌ربط در رابطه با این موضوع برگزار شود؛ این جلسه امروز با حضور فرماندار اصفهان، دادستان مرکز استان، رئیس سازمان جهاد کشاورزی استان، نماینده پلیس امنیت و همچنین نمایندگان مردم و همچنین باغ‌داران آن مناطق برگزار شد. وی بیان داشت: در این جلسه ابتدا نمایندگان مردم و باغ‌داران منطقه نظرات، دیدگاه‌ها و محل‌های درخواستی خود را اعلام کردند و در ادامه رئیس سازمان جهاد کشاورزی، دادستان و فرماندار توضیحات مبسوط و قانع کننده‌ای ارائه کردند. میرزایی تصریح کرد: در پایان مقرر شد رئیس سازمان جهاد کشاورزی استان در یک برنامه تلوزیونی موضوع را برای تمام مردم استان تشریح و از آخرین وضعیت این موضوع گزارشی ارائه دهد، دادستانی شعبه ویژه‌ای برای بررسی این موضوع تشکیل و همچنین فرماندار نیز هماهنگی‌های لازم برای تسهیل امور در دستگاه‌های اجرایی انجام دهد. نماینده مردم اصفهان در مجلس شورای اسلامی با اشاره به اقدام نمایندگان مردم اصفهان در مجلس شورای اسلامی در رابطه با این موضوع افزود: در این راستا نمایندگان مردم در مجلس شورای اسلامی که این موضوع در حوزه انتخابیه آن‌ها رخ‌داده، مذاکراتی برای رسیدن به یک وحدت رویه در کل کشور، در رابطه با این موضوع انجام خواهند داد تا اجرای قانون برای همه یکسان باشد. وی با تأکید بر این‌که همه باید تابع قانون باشیم، تصریح کرد: قانونی که تصویب می‌شود نباید تحت تأثیر فشار‌ها قرار بگیرد و اجرا نشود؛ قانون باید برای همه یکسان باشد و تبعیضی وجود نداشته باشد، افرادی که قانون را رعایت کنند با آن‌ها همکاری می‌شود و با متخلفان نیز طبق قانون برخود صورت می‌گیرد. انتهای پیام / ۶۳۱۱۹ / ص ۲۰ /
به گزارش گروه بین‌الملل خبرگزاری فارس، منابع خبری از آزادی سه تبعه روس و یک اوکراینی از چنگال آدم ربایان در لیبی خبر دادند. وبگاه شبکه خبری «العربیه» شنبه شب به وقت تهران به نقل از «خبرگزاری فرانسه» نوشت که به دنبال تلاش‌های روسیه سه شهروند روس و یک شهروند اوکراینی که هفته‌ها بود در چنگال آدم ربایان اسیر بودند، آزاد شدند.» «آلکساندر مالکویچ» یکی از مقامهای روسیه در این زمینه گفت، با کمک دیپلمات‌های روس، مسیر بازگشت گروگان‌ها به وطنشان هموار شد. این مقام روس به هویت دقیق آزاد شدگان، ربایندگان و سایر جزئیات این رویداد هیچ اشاره‌ای نکرد. به نوشته این منبع خبری، چندی قبل نیز دو شهروند دیگر روسیه که ربوده‌شده بودند به کشورشان بازگشتند. لیبی بعد از فروپاشی نظام معمر القذافی در سال ۲۰۱۱ تا به امروز دارای دو دولت (دولت وفاق ملی و دولت طبرق) و دو ارتش است که طی این سال‌ها با جذب نیروهای داخلی و حمایت کشورهای منظقه با یکدیگر درگیرند. مصر، امارات، عربستان سعودی، فرانسه، قبرس جنوبی و روسیه از دولت طبرق و حفتر و در مقابل نیز، ترکیه، قطر و ایتالیا و سازمان ملل از دولت وفاق ملی (مستقر در طرابلس) حمایت می‌کنند. چندی قبل وزارت خارجه روسیه از طرف‌های درگیر در لیبی خواست هرچه سریعتر به درگیری‌ها در این کشور پایان داده و به راه‌حل سیاسی دست یابند. وزارت خارجه روسیه طی بیانیه‌ای اعلام کرد که «سرگئی لاوروف» وزیر امور خارجه روسیه بعد از دیدار با هیأتی از دولت وفاق ملی لیبی در مسکو، بر اهمیت توقف فوری درگیری‌ها در این کشور تأکید کرده است. وزیر خارجه روسیه طی این دیدار بر اهمیت حصول گفت‌وگوی فراگیر با مشارکت همه نیروهای سیاسی و گروه‌های اجتماعی پیشگام لیبی تأکید کرد. انتهای پیام /.
به گزارش گروه بین‌الملل خبرگزاری فارس، «احمد المدلل»، از رهبران برجسته جنبش جهاد اسلامی فلسطین گفت که سردار شهید حاج قاسم سلیمانی همواره به فکر قدس و دفاع از فلسطین بود. او شنبه در گفت‌وگو با سایت عربی خبرگزاری فارس به خاطرات خود با سردار شهید اشاره کرد و گفت: «طی سفری که به تهران داشتیم، مفتخر به دیدار با او شدیم. ما نگرانی همیشگی او درباره فلسطین، محاصره غزه، کشتار و بازداشت‌ها، یهودی‌سازی اماکن و حملات مداوم اشغالگران صهیونیست علیه فلسطینیان را احساس می‌کردیم و بحث‌های سیاسی ما با او این بود که چگونه می‌توان مانع از حملات صهیونیست‌ها بر مردم ما شویم». المدلل گفت که در این دیدارها و گفت‌وگو درباره راه‌های تقویت مقاومت فلسطین در برابر صهیونیست‌ها رایزنی می‌شد و این گفت‌وگوهای ویژه و طولانی با فرماندهان سرایا القدس، شاخه نظامی جهاد اسلامی بود. عضو جنبش جهاد اسلامی درباره نقش سردار سلیمانی در حمایت از گروه‌های فلسطینی نیز گفت: «شهید سلیمانی به صورت مستقیم بر آموزش رزمنده‌ها اشراف داشت و با آن‌ها در تهیه طرح‌ها و نقشه‌های رزمی و راهبردهای که به دشمن صهیونیست را آسیب وارد می‌کند، مشارکت داشت». او درباره ویژگی‌های شهید سلیمانی به ویژه اخلاص و فداکاری او برای آرمان فلسطین نیز گفت که «شهید سلیمانی فلسطین را مسئله اصلی خود می‌دانست و همواره برای مقابله با آمریکا در منطقه نقش‌آفرینی می‌کرد؛ چرا که آمریکا حامی اصلی اشغالگران صهیونیست بوده و همین کشور است که همه ادوات کشتار و تخریب در حق مردم فلسطین را در اختیار رژیم صهیونیستی قرار می‌دهد و تلاش دارد کل منطقه را به منظور تأمین امنیت و ثبات اسرائیل به زانو درآورد و پایه‌های اشغالگری در اراضی فلسطین را تثبیت کند». احمد المدلل ادامه داد: «شهید سلیمانی معتقد بود که تداوم اشغال فلسطین عامل اصلی تداوم سلطه امپریالیسم آمریکا بر منطقه و غارت منابع و ثروت‌های امت اسلامی است و رژیم‌های عربی را به سمت عادی‌سازی روابط با رژیم صهیونیستی سوق داده است». به گفته او، هنگامی‌که با شهید سلیمانی وداع می‌کردند دعایش این بود که دیدار بعدی آن‌ها در قدس باشد و این شهر از چنگ دشمن صهیونیست آزاد شده باشد. مدلل همچنین گفت که طی یک دهه اخیر نقش سردار سلیمانی در حمایت از مقاومت در فلسطین برجسته بود و طی این مدت مقاومت به موشک‌های کورنیت دست یافت و سرایا القدس برای اولین بار از موشک‌های فجر ۵ که به دست نیروهای مقاومت ساخته می‌شد، علیه تل‌آویو استفاده کرد و شهید سلیمانی بر ساخت این موشک‌ها نظارت مستقیم داشت. گفت‌وگو: معصومة فروزان انتهای پیام /
به گزارش خبرگزاری فارس از پردیس، بالاخره پس از سال‌ها انتظار و اعتراض مردم طی مراسمی با حضور مسؤولان شهری و شهرستانی آئین جمع‌آوری بارانداز زباله شهرک بهار طلائیه بومهن به طور نمادین با خروج آخرین کامیون انتقال زباله از این محل برگزار شد. طی هفته‌های اخیر شهرداری بومهن با انتخاب پیمانکار جدید این بارانداز را با آهک ضدعفونی کردند تا ۸ هزار نفر ساکنان شهرک بهار دیگر هوایی پاک را استنشاق کنند. فرماندار: زباله دیگر به این محل باز نمی‌گردد عبدالعظیم رضایی فرماندار شهرستان پردیس در حاشیه این مراسم در جمع خبرنگاران در خصوص این اقدام، اظهار کرد: سال‌های زیادی ساکنان شهرک بهار طلائیه بوی ناخوشایند و آزاردهنده زباله را تحمل می‌کردند و با انتقال این مرکز دپوی موقت زباله دیگر ساکنان بوی بد زباله را استنشاق نمی‌کنند. شهردار بومهن: ۶۰ تن زباله روزانه به دماوند منتقل می‌شود حسین موسوی شهردار بومهن در حاشیه این مراسم در جمع خبرنگاران، اظهار کرد: امروز آخرین کامیون زباله این محل بارگیری و از این پس هیچ‌گونه زباله‌ای در این محل نگهداری نمی‌شود. وی گفت: محل بارانداز میانی زباله در طرح تفصیلی شهری به محل تأسیسات شهری تبدیل‌شده و دیگر به هیچ وجه دپوی زباله در این محل نخواهیم داشت. شهردار بومهن افزود: بیش از ۸ هزار نفر در شهرک بهار طلائیه ساکن هستند و برای بهره‌مندی بیشتر ساکنان از خدمات شهری الحاق این محل به ناحیه شهری را با کاری کارشناسی و بر اساس نیازسنجی این منطقه اجرایی خواهیم کرد. موسوی ادامه داد: طی سال‌های اخیر در مرکز تجمع زباله شهرک طلائیه طی ۲۴ ساعت ۶۰ تن زباله جمع‌آوری می‌شد که مشکلات زیادی برای ساکنان این شهرک به وجود آورده بود اما از امروز زباله پس از گردآوری در محلات به شکل مستقیم به مرکز دفن زباله گندک در شهرستان دماوند منتقل خواهد شد. انتهای پیام / ۶۷۰۱۶ / پ / س
به گزارش خبرگزاری فارس از کرج، همزمان با سالگرد شهادت سردار دلها وبینار علمی تخصصی بررسی ابعاد حقوقی ترور شهید سپهبد حاج قاسم سلیمانی برگزار شد. در این وبینار تخصصی «حامد نیکونهاد» عضو هیئت‌علمی دانشگاه قم و معاون پژوهشگاه قوه قضاییه و دکتر «حسین اعظمی چهاربرج» معاون قضایی رئیس‌کل و دبیر شورای تحول قضایی دادگستری استان البرز در این وبینار به ایراد سخن پرداختند. معاون قضایی رئیس‌کل دادگستری البرز با بیان اینکه در طول یک سالی که از این حادثه گذشته است اقدامات علمی و تخصصی در مورد ابعاد حقوقی این ترور صورت گرفته است تا کسانی که در این امر معاونت یا مباشرت داشتند یا به هر نحوه دخیل در ترور بودند تحت پیگرد قانونی قرارگیرند، گفت: اما اگر به واقع بخواهیم با نگاهی کارشناسانه و علمی به این موضوع نگاه کنیم، واقعا به طور اخص به ابعاد حقوقی این موضوع پرداخته نشده است. «حسین اعظمی چهاربرج» برگزاری این وبینار را مقدمه‌ای برای ایجاد جنبش حقوقی چنین مسائلی مطرح و عنوان کرد: برای اینکه واقعا این افراد تحت تعقیب قانونی قرار بگیرند، در بدو امر اصلح‌ترین نهادی که بتواند متولی این امر باشد، پژوهشگاه قوه قضایی است و امیدواریم این وبینار پیش‌درآمدی برای مطالبات و مطالعات جدی و محوری این پرونده باشد و منجر به ساختارسازی، ایجاد قواعد و نهایتا تعدیل قواعد شود و البته به ارائه راهکارهایی بپردازد که ممکن است باعث تقویت روش‌های مطالبه‌گری و صیانت از خون پاک شهدایی شود که در این حادثه شهید شدند. اعظمی هدف غایی از تشکیل این وبینار را ادبیات سازی، گفتمان‌سازی و نگاه نو به ساختارهای حقوقی و مباحث ماهوی حقوقی این پرونده اعلام و اظهار کرد: آنچه واقعا در این بررسی خود را نشان می‌دهد، این است که ما یک سری خلاءهای عملکردی، مقرراتی و قواعدی داریم و برای اینکه این خلاءها خود را نشان دهد به یک جمع‌بندی نیاز است تا از تمام مباحثی که در مورد این ترور و بحث‌های حقوقی مرتبط با آن انجام‌شده به یک اجماع اجمالی رسید و نهایتا خلاها و آسیب‌ها را بررسی و به یک پیشنهاد برسیم. دبیر شورای تحول قضایی دادگستری استان البرز در بخش دیگری از سخنانش به ظرفیت‌های موجود برای پیگیری این پرونده پرداخت و اظهار داشت: این ظرفیت‌ها شامل دو بحث «شکلی و آیینی» صلاحیت و بررسی این پرونده و بحث «ماهوی» آن است. در مبحث شکلی قاعدتا باید مرجعی وجود داشته باشد تا ما برای تظلم‌خواهی و طرح دعوا به آنجا مراجعه کنیم و این امر در تمام دنیا و همه حوزه دعاوی چه فرد بین افراد، چه در دعاوی بین دولت‌ها یا افراد بین دولت‌ها همیشه مطرح است و درواقع اولین سوال این است که کدام مرجع صالحی برای رسیدگی به این پرونده وجود دارد. وی ادامه داد: در مسائل این چنینی دو گروه از مراجع داخلی و مراجع بین‌المللی می‌تواند مد نظر قرار گیرد. از آنجایی که مراجع داخلی طرح دعوا برای افرادی که مصونیت دیپلماتیک دارند را رسیدگی نمی‌کنند و حتی امکان شروع یک فرایند قضایی برای آن مهیا نیست این کار در این مدت امکان‌پذیر نبوده است. اما با اتمام انتخابات آمریکا بسیاری از دست‌اندرکاران این ترور قاعدتا با گذشت زمان حدود ۳ تا ۶ ماه با توجه به قوانین بین‌المللی مصونیت دیپلماتیک خود را از دست خواهند داد که در این صورت سه مرجع داخلی را می‌توان برای طرح دعوا در نظر گرفت. وی در تبیین این سه مرجع اظهار داشت: اول مراجع داخلی ایران که بر اساس قانون ۵ مجازات اسلامی می‌توان تحقیقات و رسیدگی را آغاز کرد؛ چرا که این ترور قطعا یک اقدام علیه امنیت ملی و خارجی ایران بود. مضافا اینکه ما عهدنامه‌ای تحت عنوان مودت با آمریکا داشتیم ولی به لحاظ اینکه هر دو کشور ایران و آمریکا از آن خارج شده‌اند، نمی‌توان به آن استناد کرد. معاون قضایی رئیس‌کل دادگستری البرز دومین مرجع را عراق دانست و گفت: عراق به عنوان کشوری که هم جنایت در آن رخ‌داده است و هم یکی از اتباع آن در این حادثه به شهادت رسیده است، می‌توانددر این مورد اقدام کند. ضمن آنکه عراق با آمریکا عهدنامه همکاری امنیتی منعقد کرده است و با این ترور مفاد آن به صراحت نقض شده است. اعظمی در تببین راه سوم گفت: اما راه سومی که کمتر مورد توجه حقوقدان‌ها قرار گرفته و ممکن است عقبه سیاسی به خود بگیرد، این است که در خود کشور آمریکا طرح دعوا شود که در این صورت موضوع دو حالت دارد. یا طبق قواعد به آن رسیدگی می‌کنند و حکمی علیه مباشرین، آمرین و عاملین این فاجعه صادر می‌شود؛ یا رسیدگی صورت نگرفته و حکمی صادر نمی‌شود ولی حداقل مشخص خواهد شد که وضع و اجرای قوانین در کشور آنها دو حالت دارد: در صورتی که شاکی کشور دیگری مثل ایران باشد یک‌جور تفسیر می‌کنند و اگر خودشان باشند جور دیگری! پس در هر دو حالت خروجی که می‌تواند در مناسبات بین‌المللی و حقوقی موثر باشد، رخ می‌دهد. وی پس از تبیین ظرفیت‌های داخلی که حداقل سه کشور می‌توانند به عنوان نهادی که دستگاه قضایی سالم و صالح دارند در آن طرح دعوا کنند، به تشریح موضوع در حوزه بین‌المللی پرداخت. اعظمی در تشریح جنبه رسیدگی به این پرونده در حالت بین‌المللی گفت: اولا دولت آمریکا به عنوان شخصی که به عنوان رئیس‌جمهور و مرتبط با دولت است این ترور را پذیرفته است. بنابراین شخصیت حقوقی دولت را می‌توان مورد پیگیری قانونی قرار داد. حالت دوم اشخاص حقیقی که خود متولیان این دولت بودند و یا در این دولت همکاری کردند. با استناد به ماده ۶ یا ماده ۸ اساسنامه دیوان بین‌المللی کیفری چون هیچ‌یک از این سه کشور ایران، آمریکا و عراق در آن عضو نیستند، نمی‌توانیم از این طریق اقدام کنیم؛ اما در ماده ۱۳ همین اساسنامه عراق می‌تواند از ظرفیت «صلاحیت موضوعی» استفاده کند که خاص کشورهایی است که در آن عضو نیستند ولی می‌توانند در آن طرح دعوا کنند. معاون قضایی رئیس‌کل دادگستری البرز در ادامه اظهار داشت: اگر بخواهیم خلاصه ابعاد حقوقی این موضوع را بررسی و به جمع‌بندی برسیم غیر از این‌که می‌توانیم جنبه‌های حقوق بشری مسئله را مطرح کنیم، باید به این موضع توجه کرد که هرچه بحث محتوایی داشته باشیم باید مرجعی باشد که این طرح را در آنجا مطرح کنیم. لذا ما نیازمند ایجاد یک علم جدید یا شاخه جدیدی از صلح تحت عنوان «قانون مقاومت» هستیم و اینگونه نباشد که منتظر باشیم اتفاقی مثل شهادت و ترور سردار سلیمانی رخ دهد تا به فکر بیفتیم وی افزود: باید مثل حقوق خصوصی، بین‌المللی، عمومی و شاخه‌های جدیدی که منشعب شدند «حقوق مقاومت» را به رسمیت بشناسیم و تلاش کنیم ساختارهای حقوق مقاومت را پایه‌گذاری کنیم. چه در حقوق شکلی چه حقوق ماهوی و چه صلاحیت‌هایی که نیازمند یکسری اقدامات است که ضمانت اجرا یی این مقررات باشند. دبیر شورای تحول قضایی دادگستری استان البرز گفت: باید در تشکیل ساختارهای ارتباطی مثل توافقنامه‌های بین‌المللی، الحاق به بعضی کنوانسیون‌های بین‌المللی و تدوین پیش‌نویس‌هایی از این دست که راهکارهای حمایتی از گروه‌هایی که در برابر ابرقدرت‌های جهانی مقاومت می‌کنند را نظام‌مند، ساختارمند و قانونمند می‌کنند، حضور فعال‌تری داشته باشیم. چرا که قواعد بین‌المللی را کشورهایی که حاکم هستند، می‌نویسند و کشورهایی مثل ما کمتر در تدوین آن دخالت می‌کنند. اگر حادثه‌ای مثل ترور ناجوانمردانه سردار سلیمانی به ما این تذکر را بدهد که به طور علمی و نظام‌مند و دقیق به شاخه جدیدی به عنوان «حقوق مقاومت» دست یابیم و ساختارهایی در آن ایجاد شود که ضمانت اجرایی قدرتمندی داشته باشد، قطعا می‌توان به نتایج بهتری در احقاق حقوق افراد و اجرای صحیح عدالت رسید. انتهای پیام / ب
به گزارش گروه بین‌الملل خبرگزاری فارس، ۱۱ سناتور جمهوری‌خواه کنگره خبر دادند که قصد دارند روز چهارشنبه در مراسم تایید آرای الکترال کالج‌ها، تایید پیروزی «جو بایدن» رئیس‌جمهور منتخب آمریکا را رد کنند. این سناتورها عبارتند از: تد کروز، ران جانسون، جیمز لانکفورد، استیو دینز، جان کندی، مارشا بلک‌برن، مایک بران، سینتیا لومیس، راجر مارشال، بیل هاگرتی و تامی تابرویل. این اقدام سناتورهای جمهوری‌خواه سبب خواهد شد تا در نشست روز چهارشنبه کنگره دست‌کم برای دو ساعت برای بررسی اعتراض این سناتورها به آرای ایالت‌های کلیدی پرداخته شود. از سوی دیگر، ستاد انتخاباتی ترامپ از طرفداران خود خواسته تا با تماس با سناتورهای جمهوری‌خواه، به آنها فشار آورده تا به نتایج انتخابات در ایالت‌های کلیدی در نشست روز ۶ ژانویه (۱۷ دی) اعتراض کنند. قرار است روز ششم ژانویه نشست مجلس سنا به ریاست «مایک پنس» معاون رئیس‌جمهور آمریکا برگزار شود و طی آن آرای مجمع گزینندگان (الکترال کالج) درباره پیروز انتخابات ریاست جمهوری اخیر آمریکا شمارش شود. پیش از این مجمع گزینندگان آمریکا در سراسر آمریکا جلسات رای گیری خود درباره انتخابات ریاست جمهوری آمریکا را برگزار کرد و قرار است شمارش این آرا در کنگره نهایی شود. طبق گزارش رسانه‌های آمریکایی، نتایج آرای مجمع گزینندگان نشان داد که جو بایدن توانست ۳۰۶ رای کسب کند و با این احتساب، او رئیس‌جمهور منتخب و «کامالا هریس» معاون رئیس‌جمهور منتخب است. حامیان دونالد ترامپ بعد از برگزاری جلسات رای گیری مجمع الکترال در سراسر آمریکا و انتشار خبرها درباره تایید پیروزی جو بایدن با ۳۰۶ رای الکترال، به حربه جدیدی برای ادامه ریاست جمهوری ترامپ روی آوردند. حامیان رئیس‌جمهور آمریکا اعلام کردند که گزینندگان (الکتورها) حامی ترامپ در برخی از ایالت‌های کلیدی که در آنها «تقلب گسترده» شده است، باید به عنوان نماینده گزینندگان تعیین و آرا آنها حساب و در جلسه هفدهم دی‌ماه کنگره برای شمارش آرا حساب شود. بنا بر گزارش هیل، اسناد شکایت ۱۲ عضو جمهوری‌خواه حامی ترامپ از مایک پنس نفر دوم دولت آمریکا نشان می‌دهد که آنها قبل از این شکایت از پنس خواستار کمک شدند اما او این درخواست را اجابت نکرد. پیشتر برخی رسانه‌های آمریکایی گزارش دادند، به دنبال فشار شخص ترامپ به مایک پنس در خصوص جلسه شمارش آرای الکترال در کنگره، معاون رئیس‌جمهور آمریکا به او گفته بود که نقش او در این جلسه تشریفاتی و آیین‌نامه‌ای است. انتهای پیام /.
به گزارش خبرگزاری فارس از کرمان، سردار رمضان شریف در ویژه‌برنامه نخستین سالگرد شهادت سپهبد شهید حاج‌قاسم سلیمانی به همت پایگاه بسیج شهید وجدانی شهرک هوانیروز کرمان برگزار شد، اظهار داشت: شرایط کرونایی بر همه مراسمات از جمله مراسم سالگرد حاج‌قاسم سایه افکند و آنطوری که آمادگی در مردم بود و شرایطی که وجود داشت خیلی متفاوت‌تر از این بود هم در تهران و کل کشور و به ویژه در کرمان، اما با همین جمع‌های محدود و با میدان رسانه‌ها و فضای مجازی واقعا غوغایی برپاست و چیزی کمتر از حضور میلیونی مراسم تشییع سال گذشته در فضای رسانه‌ای و مجازی شاهد نیستیم. وی با بیان اینکه سردار سلیمانی محبوب بود، اظهار کرد: با وجود سردار سلیمانی و امثال ایشان و همرزمان ایشان در دوران دفاع مقدس اعم از ارتشی و سپاهی و …، نیروهای مسلح خانواده واحد تحت امر حضرت آقا هستند و مردم برای نیروهای مسلح در دوران دفاع مقدس و بعد از آن ارزش و احترام قائل بودند و هستند و آنها را از خودشان می‌دانند و این افتخار بزرگی است. سردار شریف با تأکید بر اینکه حاج‌قاسم عزت ویژه‌ای به همه مردم ایران و امت اسلامی و نیروهای مسلح در کشور ما داد، افزود: یک فرمانده دلاوری از جمهوری اسلامی میدان‌دار رزمی می‌شود که روس‌ها با آنها همه قدرت نظامی، ژنرال‌های سوریه، جبهه مقاومت عراق و همه فرماندهان عالی‌رتبه اروپایی و قدرت‌های بزرگ به فهم و دانش، تدبیر و اشراف اطلاعاتی و انسجام و هماهنگی مجموعه قدرتمند نیروهای مسلح پی بردند. دفاع مقدس پایه همه خوبی‌ها و عظمت‌های کشور است سخنگوی سپاه پاسداران گفت: همه این هیاهوها و راه‌اندازی داعش و تلاش برای ایجاد شکاف در جبهه مقاومت به جمهوری اسلامی بر می‌گشت برای ایجاد ناامنی، تخریب و تصرف کشور و کانون توجه آنها به هم ریختن اقتدار و عزت جمهوری اسلامی بود. سردار شریف ادامه داد: داعش تا چند کیلومتری پیش آمد و مبنای آنها تصرف بخش‌هایی از ایران و ایجاد وحشت و کشتار و شرایطی که در موصل و شهرهای سوریه پیش آوردند با تمام وقاحت و شقاوتی که داشتند بود واگر به کانون شیعه می‌رسیدند میزان جنایت آنها ده‌ها برابر بود. وی گفت: اینجاست که ارزش کار حاج‌قاسم و مدافعان حرم و نیروهای مسلح خود را نشان می‌دهد که امنیت جمهوری اسلامی، خاکریز آن کیلومترها آن طرف‌تر رفت و این ارزشمند است، چه شد که خداوند همچنین عزتی به جمهوری اسلامی، امت اسلامی و شخص حاج‌قاسم داد. سخنگوی سپاه پاسداران با تأکید بر اینکه پایه همه خوبی‌ها و عظمت‌های کشور دفاع مقدس است، تصریح کرد: دفاع مقدس الهام‌بخش همه این پیشرفت‌ها و پیروزی‌ها در جبهه مقاومت و عزت برای امت‌های اسلامی بود. شریف اظهار کرد: سه ماه قبل از شهادت حاج‌قاسم از ایشان سؤال کردم که چه شد با این همه عده و عده و پشتیبانی، داعش شکست خورد؟ تاملی کرد و جمله‌ای فرمود که فکر می‌کنم پایه همه عزت‌ها این نوع نگاه است. وی افزود: ایشان گفت، جبهه داعش و حامیان آنها باطل بودند و کار ناحقی را انجام می‌دادند از آیات قرآن و مکتب پیامبر سوءاستفاده می‌کردند و هیچ مجوز شرعی برای جهادشان و هیچ پایه و اساسی نداشتند و یک فریب و دروغ مسلم بود و علت اینکه به ما خداوند پیروزی داد این بود که ما هر قدم و اقدام ما در جبهه با اجازه شرعی از ولی‌فقیه قرآن‌شناس و اسلام‌شناس است و تکلیف شرعی خود را با آن مجوز انجام م دهیم و رمز پیروزی ما همین است. سردار شریف گفت: نگاه خیلی مهم است، حاج‌قاسم هیچ‌وقت نمی‌گفت ما پشتیبانی خوبی داشتیم و مهمات داشتیم و … البته ما داشتیم و از تجربیات سپاه و ارتش استفاده شد و اساس کار و پیروزی، لطف خداوند بود اما جاذبه‌ای که حاج‌قاسم به عنوان یک چهره کاریزما پیدا کرده بود هر جا تهدیدی برزو پیدا می‌کرد ایشان پایان دهنده ماجرا بود. حاج‌قاسم هر چه معروف‌تر می‌شد متواضع‌تر می‌شد سخنگوی سپاه پاسداران با بیان اینکه حاج قاسم نفس مسیحایی داشت، خاطرنشان کرد: نگاه بلند و استراتژیک حاج‌قاسم در منطقه ما موثر بود، وحدتی که در عراق و سوریه و بین دولت و ارتش در کشورهای حوزه مقاومت شکل گرفت همه ناشی از تکلیف‌مداری و نوع نگاه حاج‌قاسم و مردم‌داری ایشان است. وی با اشاره به اینکه این نگاه عمیق حاج‌قاسم هم جنبه عرفانی، معنوی و تربیتی داشت ضمن اینکه دانش نظامی قابل تحسین و مبتکرانه‌ای هم داشت، اظهار داشت: تواضعی که حاج‌قاسم به خانواده شهدا و پیشگاه اهل‌بیت (ع) داشت در بین همکاران و.. زبانزد است. سردار شریف با بیان اینکه قاسم بیشترین رابطه‌اش با خداوند متعال بود، گفت: در عملیات خیبر بعضی مواقع می‌شد، ایشان و خیلی‌ها نمی‌خوابیدند اما در سنگر حاج‌قاسم با تمام خستگی اگر در حال استراحت بود شما وقتی وارد سنگر می‌شدید حتما بلند می‌شد، خودش را به‌گونه‌ای تربیت کرده بود و روی خودش آنقدر کار کرده بود که حتی نزدیک‌ترین فرد هم وارد می‌شد به احترامش بلند می‌شد. وی تصریح کرد: از موقعی که حاج‌قاسم فرمانده لشکر ثارالله تا اواخر که فرمانده مشهور جبهه مقاومت بود یک چیزی در ایشان عجیب بود به هر میزان محبوب‌تر و مشهورتر و موثر بود در افکار عمومی بود اما تواضعش بیشتر می‌شد و این پدیده‌ای کاملا متفاوت و عکس است که ایشان هر چه معروف‌تر می‌شد متواضع‌تر می‌شد. سخنگوی سپاه پاسداران افزود: راز اینکه مردم ایران به حاج‌قاسم یک ارادت ویژه پیدا کردند همین نکات است و چه‌قدر این مرد عظمت و ظرفیت داشت که بالاترین نشاط نظامی را دریافت کرد و از سوی رهبر معظم انقلاب سردار ملی نام گرفت. حاج قاسم تمام وجود و زندگی‌اش را برای انقلاب گذاشت امیراعتمادزاده فرمانده پایگاه هوانیروز کرمان نیز در این آیین با بیان اینکه امروز شاهد مراسم با افتخاری بر سر مزار شهید سلیمانی در کرمان هستیم، اظهار داشت: شکوه و عظمت بزرگ تمام این موارد ناشی از اخلاص شهید سلیمانی است. وی با یادآوری عظمتی که سال گذشته در مراسم تشییع پیکر شهید حاج‌قاسم در کرمان برپا شده بود، بیان کرد: حاج‌قاسم در میدان رزم شجاع، در برابر مقتدایش خاضع و برای مردمش فداکار بود، تمام وجود و زندگی‌اش را برای انقلاب گذاشت. فرمانده پایگاه هوانیروز کرمان با بیان اینکه به اذعان خانواده شهید سلیمانی، ایشان زمانی که در قید حیات بودند نیز تمام وجود و هستیش برای انقلاب بود، گفت: الان هم بعد از شهادت ایشان، وجودش برای مردم است. انتهای پیام / ۳۳۸۸ / ق
به گزارش خبرگزاری فارس، نوزدهمین قسمت از برنامه تلویزیونی سرچشمه شنبه شب (۱۳ دی‌ماه) با حضور سردار امین شریعتی از فرماندهان ۸ سال دفاع مقدس از شبکه پنجم سیما روی آنتن رفت. شریعتی در ابتدای این برنامه با بیان اینکه حاج قاسم ابتدا از نیروهای آموزشی و کادر آموزش بود، گفت: تمام نیروهایی که به کردستان اعزام می‌شدند و قبل از آن برای مقطع دفاع، تمام نیروهایی که از استان کرمان اعزام می‌شدند، حاج قاسم آموزش می‌دادند. شهید حسن باقری درشناس بود و حاج قاسم را با یک نگاه شناخت وی با بیان اینکه حاج قاسم را برای اولین بار در سوسنگرد دیدم که فرمانده نیروهای کرمان بود و آنجا محور مهمی هم‌دست ایشان بود، گفت: شهید حسن باقری درشناس بود و با یک نگاه فرد را می‌شناخت و ایشان حاج قاسم را شناخت و به سردار محسن رضایی پیشنهاد داد که فرمانده یگان کرمان باشد و ایشان فرمانده تیپ ثارلله در عملیات فتح المبین شدند و حاج قاسم یکی از فرماندهانی بود که از نقطه صفر تا بعد از دفاع مقدس فرمانده ثارالله بود. شریعتی ادامه داد: حاج قاسم لشگر ثار الله را از صفر سازماندهی کرد و وقتی می‌خواستند ایشان را از لشکر ثارالله به تهران بیاورند و فرمانده نیروی قدس سپاه شود، یکی از چیزهایی که خیلی برایش مهم بود این بود که می‌گفت بمانم کنگره سرداران و شهدای استان کرمان را برگزار کنم و بعد برگردم و ماند و این کنگره را هم برگزار کرد. وی ضمن تاکید بر اینکه در عملیات فتح المبین همه فهمیدند که حاج قاسم می‌تواند یک فرماده یگان قدر شود و نیروهای آن استان هم ایشان را قبول دارند، تصریح کرد: اگر بخواهیم حاج قاسم را بررسی کنیم، باید در سه مقطع دفاع مقدس، بعد از دوران مقدس تا قبل نیروی قدس و تا مقطع ۲۲ سال فرماندهی نیروی قدس ایشان بررسی کنیم. فرمانده ۸ سال دفاع مقدس در پاسخ به سوالی درمورد وضع مناطق شرق کشور از نظر امنیت پس از دوران دفاع مقدس گفت: بعد از جنگ اشرار در منطقه زاهدان شبانه صدها ماشین از کنار پاسگاه‌ها رد و پر مواد مخدر وارد کشور می‌شدند و اتفاقات دلخراشی رخ می‌داد. شرایط سختی در آنجا بود و مردم امنیت نداشتند و چنان قتل‌عام می‌کردند که همه تابع آنها باشند وکسی نتواند چیزی بگوید. شریعتی ضمن اشاره به اینکه حاج قاسم این چیزهارا دید و خیلی متاثر شد و این وضع را که می‌دید اشک می‌ریخت و به همین دلیل پیشنهاد ایجاد قرارگاهی در شرق کشور از طرف سردار سلیمانی بود، خاطرنشان کرد: حاج قاسم یک اشل پایین‌تر از داعش را در شرق کشور دید و جنایات شرق کشور مقداری پایین‌تر از داعش بود و ایشان تقاضا کرد اولا امنیت منطقه دست لشکر ثارالله باشد. ایشان همه‌جا رفت و پیش هرکسی که لازم بود توضیح داد که چه جنایت‌هایی در آن منطقه می‌شود. ارائه «طرح جامع امنیت پایدار و مردمی شرق کشور» وی تاکید کرد: کار حاج قاسم فقط لشکرکشی نبود و می‌گفت باید همزمان کارهایی هم صورت دهیم و باید کار عملیاتی، امنیتی، اطلاعاتی، فرهنگی، اقتصادی و سیاسی را هم لحاظ کنیم. ایشان طرح بسیار جامعی تهیه کرد و برای این کار با همه حتی ائمه جمعه و جماعات صحبت کرد و حتی برخی سران عشیره‌ها را جمع می‌کرد و ایشان «طرح جامع امنیت پایدار و مردمی شرق کشور» را ارائه داد. این فرمانده دفاع مقدس افزود: این طرح در همه ابعاد تهیه شد و خدمت حضرت آقا رفت و ایشان مصوب کردند و قرار شد برای این طرح قرارگاهی به اسم قرارگاه قدس ایجاد شود و ماموریت به نیروی زمینی سپاه واگذار شد و قرار شد نیروی زمینی در شرق کشور قرارگاهی با اسم قرارگاه قدس نیروی زمینی سپاه تاسیس کند و فرمانده آن هم با حفظ سمت فرمانده لشگر ثارالله، سردار قاسم سلیمانی باشد. شریعتی ادامه داد: این قرارگاه دایر شد و در شروع کار خبر دادند تعدادی از نیروهای آموزشی ناجا در پادگان آموزشی زابل آموزششان تمام‌شده بود و چند دستگاه اتوبوس به زاهدان می‌آیند تا آنجا به سراسر استان توزیع شوند. دشمن می‌خواست ضربه بزند چون می‌داند چنین قرارگاهی تاسیس شده و می‌خواست این کارها را تحقیر کند. از یکی از کشورهای همسایه آمدند و حمله کردند و تمام این نیروها را بردند و یکی نفر از فرماندهان که مقاومت می‌کرد را هم شهید کردند. اینجا حاج قاسم سه شبانه‌روز هم جنگ کرد، هم تعقیب کرد و هم مذاکره کرد و هم به سران آن‌ها در کشور همجوار پیام می‌فرستاد و کاری کرد بدون اینکه از بینی یکی از این‌ها خون بیاید، تمام نیروهای را با جنگ پس گرفت و هیچکدام از خواسته‌های آنها را نپذیرفت. وی با بیان اینکه حاج قاسم زیر بار آنهایی نمی‌رفت که می‌گفتند نباید وارد خاک کشور همسایه شد و می‌گفت اینها آمده‌اند و بچه‌های مارا برده‌اند و چطور ما وارد خاک انها نشویم، گفت: خودش با یک ماشین بی‌سیم ایستاد و کاری کرد که عده‌ای از اشرار کشته دادند، عده‌ای زخمی شدند و عده‌ای هم فرار کردند. حاج قاسم اشرار راذلیل کرد وی با بیان اینکه حاج قاسم در کل مرز انسداد ایجاد کرد و کاری کرد که یک ماشین هم نمی‌توانست با مواد مخدر وارد کشور ما شود، اظهار داشت: آنها شترها را بار می‌زدند تا داخل کشور بیایند و جلوی آن را هم گرفت. خواستند به سبک کوله‌بری وارد کشور شوند که جلوی این را هم گرفت و طوری شد که سران اشرار به حاج قاسم پیغام دادند و حاج قاسم اشرار را در آن منطقه ذلیل کرد. شریعتی ضمن اشاره به اینکه کارهایی که اشرار از ما می‌خواستند دور از شأن نظام جمهوری اسلامی بود، تصریح کرد: آنها دنبال منافع خودشان هستند و دنبال این هستند که موادشان را از طریق ما به دنیا ترانزیت کنند. فرمانده ۸ سال دفاع مقدس با بیان اینکه حاج قاسم پس از ذلیل کردن اشرار در بیرون مرز گفت حالا باید آنهایی که در داخل هستند را هم جمع کنیم، اظهار داشت: برخی از ارتفاعات در استان کرمان دست اشرار بود و سالیان سال کسی نمی‌توانست داخل این ارتفاعات برود و در برخی مناطق مثل جیرفت و کهنوج خانواده‌ها و مردم عاصی شده بودند. وی افزود: منطقه‌ای در کهنوج بود که سالیان سال اشرار در آنجا بودند و همه هم مربوط به آن منطقه بودند. ایشان برنامه‌ریزی کرد با استاندار و فرماندار و بخشدار و اداره کشاورزی و جهاد و اداره آب جلسه گذاشت تا این اشرار را از ارتفاعات به پایین بیاورد و به آنها کار بدهد و با وجود این‌که همه می‌گفتند این‌ها پایین می‌آیند حاج قاسم گفت من اینها را پایین می‌آورم. اما نمی‌خواهم که بیاید و بیکار در خانه بنشیند و می‌خواهم به سر زمین کشاورزی برود که آب برای کشاورزی هم داشته باشد. شریعتی افزود: ایشان تمام زمین‌های منطقه را با کمک تمام سازمان‌های دولتی که متولی بودند قطعه‌بندی کرد و تمام یگان‌های تحت امر خود را دور تا دور این ارتفاعات لشکرکشی کرد وگفت ۷۲ ساعت وقت می‌دهم که پایین بیایید و اگر پایین نیامدید تمام ارتفاعات را با خاک یکسان می‌کنم. به ۲۴ ساعت نرسید که از ارتفاعات همین طور آدم بود که با تجهیزات مدرن پایین می‌آمدند. سر هر نقطه‌ای از طرف شورای تامین میز گذاشته بودند و اینها اسلحه‌ها را زمین می‌گذاشتند و امان‌نامه می‌گرفتند و زمین شان هم به آنها معرفی می‌شد و فرد می‌رفت و سر زمین مشغول کار می‌شد. شریعتی تاکید کرد: تمام استان را پاکسازی کرد و همین الان هم آن افراد برای حاج قاسم دعا می‌کنند چون تمام زندگیشان را مرهون حاج قاسم هستند. شریعتی افزود: یکی از خصوصیاتی که حاج قاسم داشت این بود که ارتباط و عامل داشت و رسما پیغام می‌فرستاد و آنها هم به عنوان یک مرد که نامردی نمی‌کند قبولش داشتند. وی با بیان اینکه طوری شد که یکی از سران اصلی شرور جنوب شرق کشور به حاج قاسم پناه آورد، اظهار داشت: حاج قاسم چنان روی این فرد اثرگذار بود که رفت و در یکی از مناطق آن سوی مرز عملیاتی را انجام داد که سر آن بعضی از اشرار در آنجا کشته شدند و خودش هم بعدا کشته شد. شریعتی با اشاره به اقدامات سردار سلیمانی در تسهیل سفر زائران ایرانی اربعین به عراق اظهار داشت: همه کسانی که بعد از سقوط صدام کربلا رفتند، ضمن اینکه توجه خود اهل‌بیت و خصوصا نظر امام زمان بوده، حاج قاسم و ابومهدی المهندس در این راستا خیلی زحمت کشیدند. تمام کارهای امنیتی زائرین را اینها برنامه‌ریزی می‌کردند و اتوبوسی که می‌رفت و جلو و پشتش اسکورت بود، تمام این کارها با سفارش حاج قاسم و ابومهدی اتفاق می‌افتاد. حاج قاسم و ابومهدی با هم در آمیخته‌شده بودند این فرمانده دفاع مقدس با تاکید بر اینکه حاج قاسم و ابومهدی را نمی‌توان از هم جدا کرد، تصریح کرد: بعد از شهادت احمد کاظمی همه دوست‌داران حاج قاسم واقعا دعا کردند که حاج قاسم سالم بمانند چون از بین می‌رفت و دوری از احمد کاظمی ایشان را نابود می‌کرد و تمام روز و شب حاج قاسم گریه شده بود. وی افزود: حاج قاسم و ابومهدی با هم در آمیخته‌شده بودند که وقتی امثال ما می‌دیدیم برای ما سوال بود که اگر یکی از اینها شهید شود آن دیگری چه کار می‌کند. حاج قاسم و ابومهدی می‌گفتند باید کاری کنیم سفر به کربلا و زیارت آسان شود شریعتی با اشاره به اینکه یکی از مواردی که حاج قاسم و ابومهدی خیلی روی آن تاکید داشتند این بود که می‌گفتند باید کاری کنیم به قدری رفتن به کربلا و زیارت آسان شود که هر کسی در خانه نشسته و با زن و بچه‌اش تصمیم می‌گیرد که روز چهارشنبه راهی زیارت شود و پنجشنبه کربلا باشد بتواند برود و برگردد خاطر نشان کرد: ممکن است خیلی ساده از روی این حرف بگذاریم ولی خیلی حرف مهمی هست و باید ببینیم چه تمهیداتی لازم هست که چنین اتفاق بیفتد. وی با بیان اینکه یکی از کارهایی که حاج قاسم و ابومهدی با هم انجام دادنداین بود که قرار گذاشتند اقداماتی کنند که هر چقدر می‌توانیم به عراق پرواز داشته باشیم، تصریح کرد: ایده حاج قاسم این بود که دیگر کسی شش ماه منتظر سفر کربلا نباشد و خانوادگی تصمیم بگیرند که راحت ویزا بگیرند و به راحتی به کربلا بروند. این فرمانده دفاع مقدس افزود: دوستان هواپیمایی توافق کردند که هفته‌ای ۳۶۰ پرواز سهم ایران و ۳۶۰ پرواز هم سهم عراق باشد و به همین خاطر است ۱۰ یا ۱۲ پرواز گاهی به هفته‌ای ۱۳۰ پرواز رسید و این تسهیل در کار زائرین است. شریعتی با تاکید بر این‌که نقش حاج قاسم و ابومهدی المهندس در قضایای اربعین بی‌نظیر بودند، اظهار داشت: در اوج درگیری‌های داعش در سال ۹۴ عملیاتی در شمال کربلا انجام دادم و اگر این عملیات انجام نمی‌شد، تمام زائرین زیر تیر بودند. در کنار آن تمام رینگ‌های امنیتی دور تا دور زائرین را تعریف کردند و با بهترین امکانات لازم سازماندهی کردند. مقر فرماندهی حاج قاسم و ابومهدی در سرداب سامرا وی با بیان اینکه در عملیات آزادسازی موصل و شمال تکریت حاج قاسم تصمیم گرفت زائرین به سامرا بیایند و سامرا رونق پیدا کند، گفت: روزی که داعش تا نزدیکی سامرا آمد، مقر فرماندهی حاج قاسم با ابومهدی در سرداب شد و همه نیروها آنجا جمع شدند و نگذاشتند سامرا سقوط کند و جایی دست داعش بیفتد. فرمانده هشت سال دفاع مقدس با بیان این‌که طراح اصلی خیلی از مسائل داخل جنگ با داعش خود حاج قاسم بود و خودش هم در صحنه بود اظهار داشت: حاج قاسم هیچ‌گاه نمی‌توانست در عقب باشد و خودش در صحنه حضور داشت. شریعتی با بیان اینکه سال ۹۵ در اربعین سامرا رونق گرفت و جمعیت میلیونی آمدند و طوری بود که قبل از اربعین پارکینگ نزدیک حرم توسط داعش منفجر شد، اظهار داشت: چون داعش فهمید قرار است توجه خوبی روی سامرا در مورد حضور زائرین شود ۲۰ یا ۲۵ روز قبل از اربعین گاراژ را به صورت انتحاری منفجر کرد. وی افزود: این باعث ایجاد تردید شد و به گونه‌ای شد که در کشور ما حتی برخی مراجع اعلام کردند که کسی به سامرا نرود و دولت عراق اعلام کرد که راه بسته است و کسی نرود ولی در آن سال حدود یک و نیم میلیون زائر ایرانی به سامرا آمد. برپایی موکب توسط شیوخ اهل سنت سامرا پس از مذاکره فرمانده هشت سال دفاع مقدس با بیان اینکه به حاج قاسم پیشنهاد دادیم که با شیوخ سامرا که اهل سنت هستند مذاکره کنیم و این را از خود حاج قاسم در سیستان و بلوچستان یاد گرفته بودیم گفت: علی‌رغم مخالفتی که برخی داشتند حاج قاسم موافقت کرد و گفت بروید کار خودتان را بکنید و طوری شد که شیوخ پای کار آمدند و موکب زدند و از زائرین استقبال کردند. وی با بیان اینکه طرحی مطرح شد که مواکبی که از ایران برای خدمت به سایرین می‌آیند اجناسشان را از سامرا بخرند، گفت: حاج قاسم گفته بود که پتو که می‌خواهید بخرید از یک نفر نخرید بلکه از چند مغازه‌دار بخرید تا همه ذینفع باشند. حاج قاسم مسائل امنیتی را خیلی رعایت می‌کرد شریعتی در پاسخ به آن دسته از افراد که می‌گویند حاج قاسم باید مسائل امنیتی را رعایت می‌کرد گفت: حاج قاسم خیلی رعایت می‌کرد و حواسش جمع بود و خیلی دقیق بود و اینکه می‌گویند حاج قاسم رعایت نکرد، درست نیست و هیچ‌کس جرات نکرد در کشور با حاج قاسم کاری بکند و در آنجا هم نتوانستند. وی افزود: ولی وقت حاج قاسم رسیده بود و حاج قاسم به آرزویش رسید و زمین و زمان را به هم زد که به این برسد و دشت و کوه و بیابان را برای هدفی که داشت، رفت. وی در پایان گفت: حاج قاسم می‌گفت سامرا خط مقدس ماست و آرزوی من این است که سامرا را آباد کنیم. انتهای پیام /
به گزارش خبرگزاری فارس از مشهد به نقل از روابط عمومی حوزه علمیه خراسان، دروس این حوزه در پی ارتحال آیت‌الله مصباح یزدی، فردا یکشنبه ۱۴ دی ۹۹ در تمامی سطوح تعطیل است. حوزه علمیه خراسان در این پیام ارتحال فقیه و حکیم مجاهد، متفکر برجسته، اندیشمند پارسا و پرهیزگار آیت‌الله آقای حاج محمد تقی مصباح یزدی (طاب ثراه) را به محضر حضرت بقیه الله الاعظم (عجل الله تعالی فرجه الشریف) و نایب بر حق ایشان مقام معظم رهبری، حوزه‌های علمیه، اساتید و فضلای معظم و عموم طلاب و ارادتمندان، تسلیت گفته است. انتهای پپام / ۷۰۰۳۱
به گزارش خبرگزاری فارس از سمنان، حبیب‌الله خجسته‌پور عصر امروز در مراسم گرامیداشت سالگرد شهادت شهید سپهبد حاج قاسم سلیمانی همراه با آیین تشییع پیکر پاک و مطهر شهید گمنام در استانداری سمنان، ضمن تسلیت ایام فاطمیه، اظهار کرد: تاریخ شمار شهادت بزرگ بانوی اسلام حضرت فاطمه زهرا (س) در گذر زمان درج نشده و ما امروز مکان مزار مطهر و پاک ایشان را نمی‌دانیم. وی گفت: اما با این حال اثر و برکت وجودی ایشان پس از قرن‌ها همچنان در میان جامعه انسانی ما جاری و ساری است و این شهدای پاک و مطهر نیز که امروز کارکنان استانداری سمنان افتخار میزبانی یکی از این والامقامان را دارند، همانند بانوی بزرگوار اسلام حضرت فاطمه زهرا (س)، گمنام اما خوشنام هستند و با حضور دلدادگان و شیفتگان این مکتب تشییع شدند و ما امیدواریم در ایام فاطمیه با برگزاری نظیر این مراسم بتوانیم یاد و خاطره آن شهیدان را زنده نگه‌داشته و اثبات کنیم که مسیرشان همچون گذشته، پرقدرت ادامه دارد. معاون سیاسی، امنیتی و اجتماعی استاندار سمنان با بیان اینکه تقارن سالگرد شهادت شهید سپهبد حاج قاسم سلیمانی با ایام فاطمیه و چهلم شهید محسن فخری زاده منشأ خیر و برکت برای نظام و ملت است، افزود: یاد همه این شهدا به‌خصوص شهید شاخص استان شهید شاطری و سه هزار شهید استان را گرامی داشته و راه آن‌ها را ادامه خواهیم داد. خجسته‌پور با بیان اینکه آرزو می‌کنیم که بتوانیم ادامه‌دهنده خوبی برای همه شهدا و سردار دل‌ها باشیم، ابراز داشت: خون این افراد در حین گمنامی و با خوشنامی، نشان‌دهنده این واقعیت است که هنوز در باغ شهادت باز است و ما در این مسیر از هیچ‌چیز هراسی بر دل نداریم. وی تصریح کرد: طبق فرمایش رئیس‌جمهور اگر شما دست سردار ما را قطع کردید ما پای شمارا از منطقه قطع خواهیم کرد، پس باید گفت که این موضوع تنها باوجود شیفتگان شهادت محقق خواهد شد و داغ تک‌تک آن‌ها را بر مزدوران غاصب و خون‌خوار خواهیم نشاند. معاون سیاسی، امنیتی و اجتماعی استاندار سمنان با بیان اینکه حتی اگر بیگانگان را از منطقه بیرون کنیم بازهم جای خالی افرادی نظیر شهید سپهبد حاج قاسم سلیمانی در پیشگاه ملت ایران خالی خواهد بود، افزود: افرادی نظیر شهید محسن فخری زاده خدمات ارزشمندی بر جامعه ارائه کردند و شهادت ایشان نشان داد که مسیر همواره ادامه داشته و از خواسته‌های خود کوتاه نخواهیم آمد. انتهای پیام / ۲۵۶۸ / س /
به گزارش خبرگزاری فارس، از هفته دوازدهم رقابت‌های لیگ ستارگان قطر، الوکره میزبان الاهلی بود و با دو گل شکست خورد. در این بازی امید ابراهیمی از ابتدا در ترکیب تیم خود حضور داشت و بر روی گل دوم پاس گل داد. الاهلی با این پیروزی ۲۲ امتیازی شد و تا رده سوم صعود کرد. الوکره هم با ۱۳ امتیاز هفتم است. انتهای پیام /
به گزارش گروه بین‌الملل خبرگزاری فارس، نیروهای ارتش سوریه و همپیمنان از روز جمعه (دیروز) عملیات وسیعی را به نام «کمین البادیه» در بیابان‌های جنوبی دیرالزور آغاز کردند. به نوشته الشرق الاوسط، این عملیات در حالی انجام می‌شود که تروریست‌های داعش در هفته‌های گذشته بارها به مواضع نیروهای دولتی سوریه و مردم عادی حمله کرده‌اند. در این عملیات نیروهای «الدفاع الوطنی» (نیروهای داوطلب مردمی) در کنار ارتش سوریه حضور دارند و جنگنده‌های روسی نیز ده‌ها حمله هوایی علیه مواضع تروریست‌ها انجام داده‌اند. حمله ارتش سوریه علیه داعش دو روز پس از آن صورت می‌گیرد که روز چهارشنبه هفته گذشته یک دستگاه اتوبوس ارتش سوریه در جاده دیرالزور به تدمر حوالی منطقه «کباجب» در معرض حمله تروریستی عناصر داعش قرار گرفت که بر اثر آن، ۲۸ تن کشته‌شده و هشت تن دیگر زخمی شدند. (جزئیات بیشتر) انتهای پیام /.
به گزارش گروه بین‌الملل خبرگزاری فارس، «دونالد ترامپ» رئیس‌جمهور آمریکا در واپسین روزهای حضور در کاخ سفید بازهم از تقلب در انتخابات و لزوم بازنگری شمارش آرا در ایالت «جورجیا» سخن گفت. ترامپ شنبه شب به وقت تهران در دو رشته توییت در این زمینه نوشت: «فقط بخش کوچکی از این آرا یک پیروزی بزرگ و قاطع در ایالت جورجیا به ما می‌دهد. آیا آن‌ها به طور غیرقانونی آرا را در «فولتون» نابود کرده‌اند؟ بعد از هفته‌ها ما هنوز حتی قاضی نداریم که به پرونده بزرگ کلاهبرداری رای دهندگان رسیدگی کند.» ترامپ در ادامه نوشت: «چرا آنها در فالتون تایید امضا را انجام نداده‌اند. چرا آنها آرا غیرقانونی متوفی‌ها، ساکنان غیر از جورجیا و رأی ده‌ها هزار نفر دیگر را از شمارش نهایی آرا کسر نکرده‌اند؟» این در حالی است که رئیس‌جمهور آمریکا طی روزهای گذشته نیز از تجمع بزرگ طرفدارانش در پایتخت این کشور در ششم ژانویه (۱۷ دی) خبر داد. وی در توییتی نوشت: «راهپیمایی اعتراضی بزرگ در واشنگتن ساعت ۱۱ صبح روز ششم ژانویه انجام خواهد شد. جزئیات مکان (برگزاری راهپیمایی) خواهد آمد. سرقت (نتایج انتخابات) را متوقف کنید.» این تظاهرات اعتراضی در حالی برگزار خواهد شد که قرار است روز ششم ژانویه نشست مجلس سنا به ریاست «مایک پنس» معاون رئیس‌جمهور آمریکا برگزار شود و طی آن آرای مجمع گزینندگان (الکترال کالج) درباره پیروز انتخابات ریاست جمهوری اخیر آمریکا شمارش شود. طبق گزارش رسانه‌های آمریکایی، نتایج آرای مجمع گزینندگان نشان داد که «جو بایدن» رئیس‌جمهور منتخب توانست ۳۰۶ رای کسب کند و با این احتساب، او رئیس‌جمهور منتخب و «کامالا هریس» معاون رئیس‌جمهور منتخب است. انتهای پیام /.
به گزارش گروه بین‌الملل خبرگزاری فارس، وزارت خارجه ترکیه غروب شنبه به وقت تهران کشته شدن چهار تن از کارکنان یک شرکت ترکیه‌ای از جمله یک شهروند این کشور در انفجار انتحاری در سومالی را تایید کرد. به نوشته وبگاه «تودی» در بیانیه وزارت خارجه ترکیه آمده است، کارکنان شرکت راه و ساختمان‌سازی ترکیه‌ای مشغول احداث جاده‌ای نزدیک «موگادیشو» پایتخت سومالی بودند که این حادثه تروریستی رخ داد. به گزارش این منبع خبری، یک سخنگوی گروه تروریستی الشباب مسئولیت این حمله را بر عهده گرفته است. منابع خبری صبح شنبه از وقوع انفجاری انتحاری در حومه موگادیشو، پایتخت سومالی خبر دادند. شبکه «الجزیره» به نقل از خبرنگار خود در سومالی گزارش داد که حمله‌ای در حومه جنوبی موگادیشو انجام‌شده است که در پی آن، سه نفر کشته و ده نفر دیگر مجروح شده‌اند. با این حال، یک منبع امنیتی به خبرگزاری «آناتولی» نوشت که در پی یک انفجار انتحاری در حومه موگادیشو، دو غیرنظامی کشته و یازده تن دیگر مجروح شده‌اند. پیشتر منابع خبری گزارش دادند که دستکم پنج کارگر ترکیه‌ای بعد از حمله انتحاری نزدیک موگادیشو مجروح شدند و یکی از آنها حالش وخیم است. ترکیه بزرگترین پایگاه نظامی در سومالی رادارد. یک منبع نظامی در این باره گفت که هیچکدام از نظامیان این کشور در این حمله تروریستی اسیبی ندیدند. ترکیه حدود ۴۰۰ میلیون دلار به سومالی کمک مالی کرده است. انتهای پیام /.
به گزارش خبرگزاری فارس، از هفته دوازدهم رقابت‌های لیگ ستارگان قطر، الریان با شجاع خلیل زاده میزبان السیلیه بود و با نتیجه دو بر صفر شکست خورد. در این بازی شجاع خلیل زاده به اشتباه دروازه خودی را باز کرد تا گل اول السیلیه رقم بخورد. خلیل زاده در دقیقه ۵۵ یک کارت زرد هم دریافت کرد. رامین رضاییان هم از ابتدا در ترکیب السیلیه حضور داشت و برای اولین بار بازی کرد. السیلیه با این برد ۱۵ امتیازی شد و تا رده هفتم صعود کرد. الریان هم با ۱۶ امتیاز در مکان ششم است. انتهای پیام /
به گزارش حوزه امنیتی دفاعی خبرگزاری فارس به نقل از روابط عمومی وزارت دفاع، امیر سرتیپ امیر حاتمی وزیر دفاع و پشتیبانی نیروهای مسلح در مراسم گرامیداشت سالگرد شهید حاج قاسم سلیمانی که در دانشگاه افسری و تربیت پاسداری امام حسین برگزار شد، با اشاره به اینکه شما جوانان حزب‌اللهی در این دانشگاه جمع شده‌اید تا کار آزموده شوید و بتوانید مقدرات کشور را در دست بگیرید، اظهار داشت: شهید سلیمانی ابعاد متعددی دارد که در این روزها درباره آنها سخن‎های متعددی عنوان‌شده البته علی‌رغم همه این سخن‌ها باز هم کم است؛ اما یکی از ابعاد شهید سلیمانی که کمتر درباره آن مطلبی بیان‌شده، مدیریت راهبردی این شهید سرافراز است. وی افزود: امروز بدون تردید موقعیت کشورمان در طول چند دهه گذشته بی‌سابقه است؛ موقعیتی که در دوران انقلاب اسلامی ایجاد شده بی‌نظیر و ممتاز است؛ بخشی از این موقعیت جغرافیایی است، موقعیتی که دشمنان دنبال آن هستند تا فرسایش ژئوپلتیکی را برای ایران بوجود آوردند اما باید بدانند این توطئه میسر نمی‌شود. وزیر دفاع با اشاره به موقعیت راهبردی ایران ادامه داد: اینکه از سوی دشمنان عنوان می‌شود جمهوری اسلامی ایران باید حضورش را در منطقه کم کند بواسطه تضاد در منافعی است که دیگران در این منطقه دنبال آن هستند؛ امروز در منطقه شاهدیم که کشورهایی منافع خود را در تبعیت از قدرت‌های فرامنطقه‌ای دنبال می‌کنند. وی با بیان اینکه هزینه استقلال ایران، تحریم، شهادت، اسارت و جانبازی است، اضافه کرد: قدرت‌های فرامنطقه‌ای دنبال این هستند تا ایران اسلامی ضعیف و وابسته باقی بماند اما ما طی این سال‌ها نه‌تنها استقلال خود را حفظ کردیم بلکه قدرت خود را نیز افزایش دادیم. امیر حاتمی تصریح کرد: دشمنان گروه‌های تروریستی را در منطقه غرب آسیا بوجود آوردند تا به خواسته‌های خود برسند اما حضور راهبردی ایران مانع تحقق خواسته‌های آنها شد. وی در همین زمینه افزود: نظام سلطه همه توانمندی‌های علمی، تسلیحاتی و مالی خود را برای حمایت از تروریست‌ها پای کار آوردند تا این منطقه یکپارچگی را از دست بدهد و امنیت رژیم صهیونسیتی تامین شود اما علی‌رغم همه این تلاش‌ها سلاح‌های راهبردی ایران که توسط نیروهای مقاومت مورد استفاده قرار گرفت، مانع تحقق اهداف آنها شد. وزیر دفاع در ادامه عنوان کرد: سر فصل خاصی برای دنبال کردن ایده‌های شهید سلیمانی در مبارزه با تکفیری‌ها در وزارت دفاع ایجاد کردیم و در حال دنبال کردن آن هستیم. امیر حاتمی تاکید کرد: عاملان ترور سردار سلیمانی باید بدانند انتقام این شهید گرفته خواهد شد البته انتقام بزرگ خروج آمریکایی‌ها از منطقه است با این وجود عاملان و آمران به شهادت رساندن سردار سلیمانی هم مجازات خواهند شد. انتهای پیام /
به گزارش خبرگزاری فارس از کرمان، شورای معادن استان کرمان امشب با حضور مسؤولان استانی و تعدادی از نمایندگان مردم استان در مجلس شورای اسلامی برگزار شد و رئیس مجمع نمایندگان استان کرمان گفت: رزم‌حسینی وزیر صمت از روزی که وارد وزارتخانه شده است، به‌دنبال تفویض اختیارات به استان‌هاست، اما عواملی در وزارتخانه‌ها دست‌اندرکار هستند تا این اختیارات به استان‌ها داده نشود. وزیر صمت این هفته به کرمان می‌آید حسینی‌نژاد مدیرکل صنعت، معدن و تجارت استان کرمان در این نشست اظهار داشت: دهمین جلسه شورای معادن استان کرمان با حضور رزم‌حسینی وزیر صمت در همین هفته برگزار می‌شود. مهاجرت جوانان کوهبنانی به دلیل نبود شغل نماینده مردم زرند و کوهبنان در مجلس شورای اسلامی در سخنانی بیان کرد: استان کرمان از شمال تا جنوب و شرق تا غرب دارای ظرفیت‌های بارز و نهفته است و اگر به فعلیت درآید هم استان و هم برکات اقتصادی آن سراسر کشور را در برمی‌گیرد که مستلزم برنامه‌ریزی صحیح است. عفت شریعتی از کوهبنان به عنوان بام معدنی استان کرمان نام برد و ادامه داد: کوهبنان طی سال‌های گذشته کمتر مورد توجه قرار گرفته است در نتیجه شاهد مهاجرت جوانان هستیم که به علت نبود شغل صورت می‌گیرد. وی ادامه داد: راه‌اندازی کارخانجات سرب و روی نقش مهمی در ایجاد اشتغال شهرستان کوهبنان دارد و هر سرمایه‌گذاری که بتواند در این زمینه گام بردارد مورد حمایت همه ما قرار می‌گیرد. شورای عالی محیط‌زیست ۴ سال برگزار نشده است نماینده سیرجان و بردسیر در مجلس شورای اسلامی هم در این نشست اظهار کرد: طی یک سال وزارتخانه صنعت و معدن و تجارت چهار مدیر عوض کرده است و اختیارات باید به استان‌ها تفویظ شود تا کارها پیش رود. شهباز حسنپور با اشاره به اینکه شورای عالی محیط‌زیست کشور باید سالانه برگزار شود، ادامه داد: پرونده‌ای را در بردسیر داریم که باید در شورای عالی محیط‌زیست کشور برردسی شود اما این شورا چهار سال تشکیل نشده است. عواملی که نمی‌گذارند اختیارات وزارتخانه‌ها به استان‌ها برسد وی ابراز داشت: رفع مسائل و مشکلات مردم وظیفه اصلی ماست و باید قانون را به نفع مردم تفسیر کنیم و باید کمک کنیم، مشکلات هرچه سریعتر برطرف شود. رئیس مجمع نمایندگان استان کرمان تصریح کرد: رزم‌حسینی از روزی که وارد وزارتخانه صمت شده است، به دنبال تفویض اختیارات به استان‌هاست اما عواملی در وزارتخانه‌ها دست‌اندرکار هستند تا این اختیارات به استان‌ها داده نشود. انتهای پیام / ۸۰۰۱۹ / ب
به گزارش خبرگزاری فارس از قم، محمدرضا قدیر در گفت‌وگو با خبرنگاران اظهار کرد: در ۲۴ ساعت منتهی به سیزدهم دی‌ماه ۱۷ بیمار با علائم کرونا در مراکز درمانی و بیمارستان‌های استان پذیرش‌شده‌اند که از این بین ۱۰ نفر بستری انجام‌شده است. وی افزود: از بین بیمارانی که با علائم کرونا در بیمارستان‌های استان هم بستری بودند ۱۶ نفر ترخیص شده‌اند. رئیس دانشگاه علوم پزشکی قم گفت: کل بیماران مشکوک به کرونا بستری در مراکز درمانی قم ۱۱۲ نفر هستند که حال ۱۴ نفر وخیم است. نتهای پیام / ۷۸۰۲۷
به گزارش خبرگزاری فارس، از هفته هفدهم رقابت‌های لیگ برتر انگلیس، کریستال پالاس میزبان شفیلد یونایتد بود و به پیروزی ۲ بر صفر دست یافت. در این بازی اشلوپ در دقیقه ۴ و ازه ۶ + ۴۵ گلزنی کردند. شفیلد با این شکست همچنان با ۲ امتیاز در قعر جدول لیگ برتر انگلیس است. کریستال پالاس هم با ۲۲ امتیاز تا رده دوازدهم صعود کرد. انتهای پیام /
به گزارش خبرگزاری فارس از قم، حجت‌الاسلام محمد حاجی ابوالقاسم دولابی که عصر امروز در نشست «تبیین شاخصه‌های مکتب مقاومت» سخن می‌گفت با تسلیت سالروز شهادت سردار سلیمانی و همچنین ارتحال آیت‌الله مصباح یزدی خاطر نشان کرد: امروز دو داغ سنگین بر دل‌های ما نشسته است. وی با اشاره به این‌که هر دو این شخصیت‌ها اهل جهاد و مجاهدت بوده‌اند بیان داشت: جهاد هم به معنای مجاهدت با سلاح نظامی و هم به معنای مجاهدت با سلاح معنوی و علمی است که سردار سلیمانی در جهاد نوع نخست و آیت‌الله مصباح یزدی هم در نوع دوم جهاد درخشیدند. عضو هیئت امنای مدرسه علمیه مشکات همچنین با بیان این‌که برخی آیات قرآن کریم به هر دو نوع اشاره دارد ادامه داد: خداوند متعال هم خریدار جان مجاهدان و مقاتلان فی سبیل الله است و هم در آیه‌ای دیگر خطاب به پیامبر اسلام (ص) می‌فرماید از کفار اطاعت مکن و به وسیله قرآن، جهادی بزرگ را رقم بزن که این دو آیه نشانه‌هایی از دو جهاد نظامی در کنار جهاد فرهنگی است. حاجی ابوالقاسم در عین حال وجه مشترک شهید سردار سلیمانی و آیت‌الله مصباح یزدی را پیشتازی در جبهه مقاومت خواند و بیان داشت: آیت‌الله مصباح یزدی، عمار انقلاب بود و تلاش کرد تا شبهه افکنی‌های غرب زدگان و دلدادگان در برابر فرهنگ غربی را با آثار علمی و قلمی خود پاسخ دهد. وی افزود: تبیین فلسفه اسلامی و همچنین تولید آثار علمی و فرهنگی، بخشی از مجاهدت مرحوم آیت‌الله مصباح یزدی بود که در برابر هجمه‌های دشمنان انجام شد. عضو مجلس خبرگان رهبری با بیان این‌که راه پیروزی ملت ایران قطعا از مسیر مقاومت می‌گذرد اظهار کرد: ایمان داریم که خون شهید حاج قاسم سلیمانی، صدها مجاهد و رزمنده و همچنین قلم آیت‌الله مصباح نیز صدها مجاهد فرهنگی پدید آورده است تا این مسیر تداوم داشته باشد. رونمایی از کتاب «قرآن، کتاب مقاومت» بخش دیگری از این مراسم بود که در آن از ۳۰ نفر پژوهشگری که در تدوین این اثر ایفای نقش کرده‌اند تقدیر شد. انتهای پیام / ۷۸۰۲۷ / و
به گزارش گروه ساسی خبرگزاری فارس به نقل از روابط عمومی مرکز پژوهش‌های مجلس شورای اسلامی، جلسه تبیین راهبردی مقاومت در اندیشه و مکتب شهید سلیمانی با حضور علیرضا زاکانی رئیس مرکز پژوهش‌های مجلس، عباس مقتدایی نایب‌رئیس کمیسیون امنیت ملی و سیاسی خارجی مجلس، جلیل محبی معاون حقوقی و سیاسی مرکز پژوهش‌های مجلس، محمد مصدق معاون حقوقی قوه قضاییه، حسین اکبری معاون فرهنگی سپاه قدس، شیخ عبدالله الدقاق نماینده آیت‌الله شیخ عیسی قاسم در ایران، محمد حسن حبیب‌الله زاده مدیرکل دیپلماسی رسانه‌ای وزارت امور خارجه، محمد علی مهتدی استاد دانشگاه در زمینه مطالعات منطقه‌ای و نمایندگانی از سایر نهادها برگزار شد. در ابتدای این نشست علیرضا زاکانی با تسلیت سالگرد شهادت سردار حاج قاسم سلیمانی و همرزمان این شهید و تسلیت فقدان آیت‌الله مصباح یزدی، به رویکرد جدید مرکز پژوهش‌ها در مجلس یازدهم اشاره کرد و گفت: در این دوره موضوعات مورد بررسی در مرکز پژوهش‌های مجلس را با نخبگان در میان می‌گذاریم تا نظرات آنها را محور اقدامات مرکز قرار دهیم و به این منظور جلسات هفتگی در حوزه‌های مختلف با نخبگان برگزار می‌شود. مقتدایی: شهید سلیمانی رویکرد امت محوری را در سیاست خارجی ایران تقویت کرد مقتدایی نایب‌رئیس کمیسیون امنیت ملی و سیاست خارجی مجلس در ادامه این نشست به تبیین نقش حاج قاسم سلیمانی در حوزه روابط بین‌الملل پرداخت. وی با اشاره به قرارداد وستفالی که در سال ۱۶۴۸ میلادی منعقد شد، گفت: طبق این قرارداد کشورهای اروپایی مرز و جغرافیای مشخصی پیدا کردند و نظم نوین بر اساس دولت- ملت‌ها شکل گرفت که این فضا متفاوت از فضای امپراطوری‌ها بود. مقتدایی با بیان اینکه شهید سلیمانی رویکرد امت محوری را در سیاست خارجی ایران تقویت کرد، گفت: این پیام در مقدمه قانون اساسی ذکر شده است، نگاه امت محور در سیاست خارجی مبتنی بر حمایت نظام جمهوری اسلامی از جنبش‌های آزادی‌بخش و مستضعفان جهان است که شهید سلیمانی پرچم‌دار این امر بود. وی ادامه داد: قانون اساسی کشور نگاه امت محورانه دارد یعنی در هر کجای دنیا گروه‌های آزادی بخشی وجود داشته باشد انقلاب اسلامی آنجا حضور دارد و باید به آنها کمک کند. نایب‌رئیس کمیسیون امنیت ملی مجلس گفت: این نگاه توسط سردار قاسم سلیمانی در درون منطقه گسترش یافت که می‌توان این نگاه را در کشور‌های منطقه از لبنان، سوریه تا عراق و یمن مشاهده کرد. مقتدایی با اشاره به داستان فرعون در قرآن کریم، تصریح کرد: امروز فرعون، همان رژیم ایالات‌متحده آمریکا است که سردار توانست با نگاه امت محورانه در مقابل این سلطه گرایانه فرعون زمان بایستد که اکنون این مبارزه را می‌توان تا در بیخ گوش آمریکا مشاهده کرد، حتی جانشین خلف این سردار در سالگرد این شهید می‌گوید که چه‌بسا از درون خودتان انتقام این شهید گرفته می‌شود این همان نگاه امت محورانه شهید سلیمانی است. وی با بیان اینکه شهید سلیمانی یک جنبش علیه آمریکا ایجاد کرده است که دامنه آن را می‌توان از آسیا تا آمریکای لاتین مشاهده کرد، بیان کرد: قطعا خون شهید سلیمانی از آمران و عاملان این عمل شنیع گرفته می‌شود و این یک وعده صادق است که پای آمریکا از متطقه کوتاه خواهد شد که این امر توسط جنبش ساخته‌شده خود شهید سلیمانی عملی خواهد شد. اکبری: مکتب سردار سلیمانی از عاشورا الهام گرفته است حسین اکبری معاون فرهنگی سپاه قدس هم در این نشست به تبیین جایگاه راهبردی مقاومت در اندیشه شهید قاسم سلیمانی پرداخت. او با بیان اینکه بررسی و ارزیابی اقدامات شهید سلیمانی ذیل چارچوب‌ها و تئوری‌های فعلی امکان‌پذیر نیست، گفت: مکتب شهید سلیمانی دارای یک عقبه و افق است. عقبه این مکتب به اندیشه و تفکر عاشورایی و تفسیر حضرت امام از این اندیشه مرتبط است که با الهام گرفتن از این مکتب شهید سلیمانی محور مقاومت را تقویت و قدرتمند کرد. افق این شهید هم رهایی همه انسانها از سلطه ستمگران بود. وی با تاکید بر این نکته که باید بر روی محور مقاومت کار شده و این مفهوم تبیین شود، گفت: محور مقاومت در حقیقت واکنش نسبت به افراطی‌گری، اشغالگری مستکبران و سلطه‌گران است. ضمن اینکه این مسئله یک امری فطری هم هست. چرا که همه با تجاوز و اشغالگری مخالف هستند. در واقع محور مقاومت محل تلاقی همه انسانها است و این مسئله فارغ از مذهب، دین و نژاد است. وی با اشاره به شکل‌گیری محور مقاومت و تقویت آن در نتیجه تهاجم رژیم صهیونیستی هم بیان داشت: دشمنان محور مقاومت فکر می‌کردند با حمله می‌توانند این محور را نابود کنند اما اقدامات احمقانه آنها باعث تقویت بیشتر محور مقاومت شد. این امر در حمله رژیم صهیونستی به لبنان اتفاق افتاد و بعد از این مسئله حزب‌الله قدرت گسترده‌ای پیدا کرد. بعد از اتفاقات سوریه و عراق هم محور مقاومت در این کشورها تقویت شد. معاون دبیرکل مجمع جهانی بیداری اسلامی با تاکید بر این گزاره که مقاومت یک باور اعتقادی است، تصریح کرد: اینکه انسان در شرایط عدم موازنه نیروها به پیروزی دست پیدا کند جز اعتقاد قلبی به کمک خداوند نمی‌تواند دلیل دیگری داشته باشد. شهید سلیمانی عمیقا به خدا باور داشت. با همین رویکرد کارهای نشدنی را این شهید بزرگوار انجام می‌داد. اکبری سپس به تشریح ویژگی‌های مکتب سردار سلیمانی پرداخت و گفت: مکتب شهید سلیمانی دارای چند ویژگی اساسی است که این ویژگی‌ها در دو سطح فردی و اعتقادی است. شهید عزیز ما به شدت با اخلاص بود و برای خدا کار می‌کرد همین اخلاص باعث ایجاد شجاعت در او شده بود. ایشان با ولایت‌مداری، عشق و عطش شهادت داشت. همین عناصر او را تبدیل به قهرمان جبهه مقاومت کرد. به بعد عرفانی شهید سلیمانی کمتر پرداخته‌شده است محمد علی مهتدی استاد دانشگاه در زمینه مطالعات منطقه‌ای هم در این نشست به نقش شهید سلیمانی در تحولات منطقه غرب آسیا و بعد عرفانی این شهید پرداخت. وی با اشاره به پیگیری تحولات منطقه در طول ۳۰ سال گذشته، گفت: در سال ۱۹۸۲ که رژیم صهیونیستی به لبنان حمله کرد فروپاشی این رژیم شروع شد چرا که این امر جرقه تشکیل محور قدرتمند مقاومت را فراهم کرد و امروز با حضور این محور ادامه حیات رژیم صهیونیستی امکان‌پذیر نیست. وی با بیان اینکه آمریکا و هم‌پیمانان این کشور قادر به مقابله با محور مقاومت نیستند، بیان داشت: جنگ ۲۰۰۶ به عینه این مسئله را نشان داد و این سخن ما شعار نیست. این تحلیل‌گر مسائل سیاسی با بیان اینکه بعد عرفانی شهید سلیمانی کمتر مورد توجه قرار گرفته است، تصریح کرد: ایشان از خود گذشته بود و به همه تعلقات دنیا پشت کرده بود و به سوی شهادت حرکت می‌کرد. همین اخلاص و بعد عرفانی شهید سلیمانی را تبدیل به اراده خداوند کرده بود. پیام سردار سلیمانی مانع برخورد رژیم آل‌خلیفه با شیخ عیسی قاسم شد شیخ عبدالله الدقاق نماینده آیت‌الله شیخ عیسی قاسم در ایران هم در این نشست به اقدامات برجسته شهید سلیمانی پرداخت و گفت: حمایت شهید سلیمانی از جنبش اسلامی مردم یمن و بحرین و شیخ عیسی قاسم، از اقدامات برجسته شهید در طول دوران فرماندهی وی بر محور مقاومت بود. پیام سردار سلیمانی در مورد شیخ عیسی قاسم باعث شد آل‌خلیفه جرات برخورد با رهبر انقلابیون بحرین را پیدا نکند. وی ادامه داد: شهید سلیمانی معمولا عادت به بیانیه دادن نداشتند اما در مورد بحث فلسطین و شیخ عیسی قاسم بیانیه دادند که نشان‌دهنده اهمیت تحولات بحرین برای شهید سلیمانی بود. وی نکته دوم اقدامات برجسته شهید سلیمانی را توسعه محور مقاومت دانست و گفت: در دوران ایشان محور مقاومت در عراق، سوریه و لبنان و دیگر کشورها گسترش پیدا کرد. هنگامی‌که سوریه مورد هدف دشمنان قرار گرفت مشخص بود که هدف جمهوری اسلامی ایران است اما ایستادگی شهید سلیمانی مانع تحقق این هدف شد. نماینده آیت‌الله شیخ عیسی قاسم در ایران توسعه فرهنگی محور مقاومت را از دیگر دستاوردهای شهید سلیمانی دانست و گفت: گسترش فرهنگ مقاومت در بین ملت‌های منطقه از دستاوردهای شهید سلیمانی بود که مانع بزرگ در مقابل سلطه‌طلبی مستکبران در منطقه بود. ماهیت اقدام تروریستی دولت آمریکا باید افشا شود محمدحسن حبیب‌الله‌زاده مدیرکل دیپلماسی رسانه‌ای وزارت امور خارجه هم در این نشست به تشریح اقدامات وزارت امور خارجه در زمینه پیگیری سیاسی و حقوقی ترور شهید سلیمانی توسط دولت آمریکا پرداخت و گفت: بعد از شهادت سردار سلیمانی از دقایق اول کمیته‌های مختلفی در وزارت امور خارجه برای پیگیری این پرونده شکل گرفت. وی ادامه داد: در این زمینه وزارت امور خارجه اهداف خود را بر محورهایی چون تلاش برای عدم پایمال شدن خون شهید و جلوگیری از عوض نشدن جای قربانی و ظالم قرار داد. وی همچنین افشای ماهیت ترویستی اقدام آمریکا و تشریح نقش شهید سلیمانی در مقابله با افراط‌گرایی را از دیگر اهداف وزارت امورخارجه دانست و بیان داشت: در راستای دیپلماسی عمومی ۸۰ مقاله در رسانه‌های مختلف بین‌المللی منتشر کردیم. همچنین در سطح وزیر، معاون وزیر و سفرا رایزنی‌های سیاسی گسترده‌ای با مقامات کشورها انجام‌شده است. انتهای پیام /
به گزارش خبرگزاری فارس از قزوین، آیت‌الله عابدینی نماینده ولی‌فقیه در استان قزوین در همایش بین‌المللی «مقاومت و جهان آینده، کنش‌گری فعال یا منفعل» که به مناسبت گرامیداشت سالگرد شهادت سرداران محور مقاومت بصورت وبینار برگزار شد اظهار داشت: حضرت محمد (ص) که انبیا گذشته همه از آمدن چنین پیامبری خبر داده بودند، عصاره همه انبیا است، در غدیر خم، عصاره آموزه‌های ایشان به امام علی (ع) سپرده و سلسله امامت پایه گذاری شد و در محافل مختلف نیز چشم‌انداز آینده جهان اسلام را ریل گذاری کرد وی ادامه داد: خداوند، خود را ولی مسیر ایمان مومنان معرفی می‌کند، اگر امیرمومنان (ع) و ائمه اطهار ولی خدا هستند، در واقع مجری ولایت خدا هستند، یک نفر انسان در زمین نیست که وابستگی به ولی نداشته باشد، اما، ولی‌ها تفاوت دارد، حتی کافران نیز اولیا دارند، انسان‌ها در زمین در دو حالت قرار دارند یا با خدا هماهنگ هستند و یا با غیر خدا هماهنگ اند. وی افزود: سردار سلیمانی هم همین نگاه را داشت و هر کجا می‌رفت نمی‌گفت آیین یا دین شما چیست و همین که می‌دید به آن‌ها از طرف ظالمان، ظلم شده است، حمایت می‌کرد و این همان نگاه مقاومتی است. آیت‌الله عابدینی اظهار داشت: سردار سلیمانی بجای اختلاف قومی، مذهبی و جریانی می‌گفت که بیایید همگی در جبهه مستضعفان و علیه مستکبران باشیم در این شرایط است که حتی مسیحی‌ها و دیگران نیز بدون توجه به آیین آن‌ها به دلیل مظلوم واقع‌شدن در جبهه مستضعفان قرار می‌گیرند. وی افزود: علاقمندان به مقاومت و ظهور منجی بشریت آگاه باشند که در مقاومت فعال حتی زنان هم الگو دارند که حضرت زهرا (س) است. آیت‌الله عابدینی تاکید کرد: خداوند مقاومت فعال را تشویق می‌کند، به همین دلیل است که شهید سلیمانی تشویق می‌شود چرا که در دل او فرشته‌ها امید می‌دهند در حالی که بقیه ناامید هستند او امیدوار است، حضرت امام نیز در پاریس چنین بود. وی افزود: کسانی که فعال نیستند و نمی‌خواهند فعال باشند، قرآن دعوت به فعال شدن آن‌ها می‌کند و حتی چرایی عدم فعال بودن را مطرح می‌کند. انتهای پیام /
به گزارش خبرگزاری فارس از اردبیل، ولی عیدی عصر امروز در جمع خبرنگاران اظهار کرد: به‌مناسبت ایام فاطمیه، مسابقه کتابخوانی «بانوی مهربانی» به‌صورت مجازی در شهرستان سرعین برگزار می‌شود. وی افزود: هدف از این مسابقه کتابخوانی، ترویج سبک زندگی فاطمی، آشنایی مردم و به‌خصوص جوانان با زندگانی حضرت فاطمه زهرا (س) و ترویج فرهنگ کتابخوانی است. فضای مجازی فرصت مناسبی برای ترویج مسایل دینی است رئیس اداره فرهنگ و ارشاد اسلامی سرعین ادامه داد: فضای مجازی فرصت مناسبی برای توسعه و ترویج مسایل دینی به‌ویژه زندگی و سیره معصومین (ع) بوده و استفاده از این فرصت بر همه و به‌خصوص دستگاه‌های فرهنگی واجب است. عیدی با اشاره بیان کرد: در اختتامیه مسابقه کتابخوانی «بانوی مهربانی» که با همکاری اداره فرهنگ و ارشاد اسلامی شهرستان سرعین، موسسه بامداد اشراق اردبیل و رسانه فضای مجازی سرعین شهریمیز برگزار می‌گردد، به قید قرعه از ۶ شرکت‌کننده‌ای که پاسخ‌های صحیح ارسال کنند، با اهدا لوح سپاس و جوایز نقدی تجلیل می‌شود. - انتهای پیام / ۳۴۶۳ /
به گزارش خبرگزاری فارس از کرمان، نشست تبیینی و خبری بیانیه گام دوم انقلاب در حالی عصر امروز با حضور حجت‌الاسلام و المسلیمن علیرضا اعرافی مدیر حوزه‌های علمیه کشور در سالم پیامبر اعظم استانداری کرمان برگزار شد. دورهمی نخبگان حوزه و دانشگاه کرمان برای عملیاتی کردن بیانیه گام دوم انقلاب حجت‌الاسلام و المسلیمن حسن علیدادی‌سلیمانی امام جمعه کرمان با تسلیت ایام شهادت حضرت زهرا (س) و رحلت آیت‌الله مصباح‌یزدی و گرامیداشت سالروز شهادت شهید حاج قاسم سلیمانی اظهار داشت: مجموعه‌ای از نخبگان حوزه و دانشگاه در استان کرمان دور هم جمع شده‌اند تا برش استانی بیانیه گام دوم انقلاب که از سوی رهبری صادر شده است را هرچه بهتر با همفکری و هم‌اندیشی عملیاتی کنند. رسانه، پژوهش و آموزش اولویت‌های شورای سیاست‌گذاری بیانیه گام دوم انقلاب دبیر شورای سیاست‌گذاری دبیرخانه بیانیه گام دوم انقلاب در این نشست اظهار داشت: ما برای ارتباط با نخبگان، دانشگاهیان و حوزویان در راستای نشر، پیاده‌سازی و تفهیم بیانیه نیاز داشتیم یک ساختاری را برای گفتمان‌سازی این بیانیه داشته باشیم بنابراین شورای سیاست‌گذاری بیانیه گام دوم انقلاب در استان کرمان تشکیل شد. وی با اشاره به اینکه نماینده ولی‌فقیه در راس شورای سیاست‌گذاری بیانیه دوم انقلاب در استان کرمان قرار دارد، ابراز کرد: سه چهره دانشگاهی و سه چهره حوزوی به عنوان سیاستگذاران در این شورا حضور دارند. جلالی اضافه کرد: شورای سیاست‌گذاری بیانیه دوم انقلاب در استان کرمان شکل گرفت و بنا بر این شد تا بتوانیم ساختار شورا را پیگیری کنیم بنابراین دبیرخانه اجرایی را در نظر گرفتیم تا به عنوان تسهیل‌گر عمل کند. وی ادامه داد: شورای سیاست‌گذاری بیانیه دوم انقلاب در استان کرمان دارای سه بخش شامل رسانه، پژوهش و آموزش است و می‌توان گفت، وحدت حوزه و دانشگاه در این شورا رقم خورده است. جلالی از برگزاری گردهمایی دبیران و روسای کارگروه‌های شورای سیاست‌گذاری بیانیه دوم انقلاب در استان کرمان با حضور حجت‌الاسلام علی ذوعلم، مسئول دبیرخانه بیانیه گام دوم انقلاب اسلامی دفتر مقام معظم رهبری خبر داد. ما در مقابل مجاهدت‌های حاج قاسم هیچ کاری نکرده‌ایم همچنین حجت‌الاسلام و المسلمین شیخ‌بهایی مسؤول کارگروه اخلاق و معنویت در سخنانی اظهار داشت: اخلاق بیشتر خصلت‌ها و فضیلت‌هایی را شامل می‌شود که هر فرد باید دارا باشد و معنویت هم گسترش این اخلاق در گروه‌های انسانی و در سطح جامعه و به عبارتی دیگر خودسازی و جامعه‌پردازی است. وی با اشاره به اینکه رهبری دعای مکارم‌الاخلاق را به‌عنوان دستورالعمل خودسازی و جامعه‌پردازی اعلان کردند، ادامه داد: تاکنون توضیح و تفسیر مکارم‌الاخلاق را در ۹۰ قسمت ارائه کرده‌ایم و در گروه‌های مجازی منتشر شده است و این توضیح و تفسیر همچنان ادامه دارد. شیخ‌بهایی یادآور شد: فعالیت می‌دانی اجتماعی کارگروه اخلاق و معنویت به‌علت شیوع ویروس کرونا معطل مانده است و امیدواریم با بهتر شدن شرایط بتوانیم برنامه‌های حضوری اخلاقی و معنوی در جمعیت‌های فراوان را داشته باشیم. وی تصریح کرد: شهادت افرادی مانند شهید سلیمانی سطح انتظارات را بسیار بالا برده است و اگر تلاش و مجاهدت همان کاری‌ست که حاج قاسم انجام داده است، ما هنوز خیلی باید بدویم تا به او برسیم زیرا مجاهدت آن چیزی‌ست که تمام زندگی انسان برایش فدا شود. لزوم ارائه آموزش به مدیران سیاسی کرمان زندوکیلی دبیر کارگروه علمی و پژوهشی در این نشست اظهار داشت: هفت توصیه رهبری در بیانیه گام دوم انقلاب در کنار هم موجب توسعه و پیشرفت می‌شود و هیچ کدام به‌تنهایی معنا پیدا نمی‌کند و اگر این کارگروه خوب کار کند، می‌تواند بر روی بقیه کارگروه‌ها هم موثر باشد. بابایی دبیر کارگروه سیاست هم در سخنانی بیان کرد: دو توصیه بیانیه گام دوم انقلاب را در حوزه سیاست داخلی و خارجی در دستور کار قرار دادیم که در سیاست داخلی به نتیجه رسیدیم و در مسائل خارجی هنوز نیاز به گفت‌و‌گوی بیشتری داریم. وی با بیان اینکه فضای سیاسی جامعه ما برداشت صحیحی از استقلال، آزادی و امنیت ندارد، ابراز داشت: ادعا بر این هست که باید این سه واژه را در ارتباط با هم بیان کرد و پیشنهاد اعضای کارگروه این بود که منشور استقلال، آزادی و امنیت نوشته و به سیاسیون استان کرمان ارائه شود. بابایی تصریح کرد: عدم آموزش مدیران سیاسی استان کرمان یکی دیگر از مشکلات است و ۳۰۰ رده مدیریتی در استان تعریف می‌شود که نیاز به آموزش دارند و هرچند مراکزی وجود دارد اما اداری شده‌اند و آموزش جدی گرفته نمی‌شود و احیای این مراکز باید مورد پیگیری قرار گیرد. وی با اشاره به اینکه باید برای شناسنانه‌دار شدن احزاب با مسئولان سیاسی استان گفت‌و‌گو شود، افزود: پیشنهاد شد شفافیت در ادارات و فعالیت‌های سیاسی استان کرمان داشته باشیم و کارآمدکردن فضای انتخابات شورای شهر و روستا با گفتمان‌سازی وظایف اعضای شورا در رسانه‌ها را هم پیگیری کنیم. جمع‌آوری ۱۰۰ مورد فساد و بی‌عدالتی در سطوح مختلف کرمان در این نشست همچنین شفیعی دبیر کارگروه عدالت و مبارزه با فساد عنوان کرد: ۱۰۰ مورد از فساد و بی‌عدالتی در سطوح مختلف استان کرمان از جمله سیاست‌زدگی، رانت‌های اطلاعاتی، اشرافی‌گری، عدم شفافیت و اجرا نشدن بخشنامه‌ها را جمع‌آوری کرده‌ایم و پژوهشی با عنوان ریشه‌یابی و تحلیل کلان فساد اداری و سازمانی انجام داده‌ایم. همچنین فاطمه‌السادات حسینی عضو کارگروه عدالت و مبارزه با فساد هم بیان داشت: بیانیه گام دوم انقلاب، خانواده‌محور است و خانواده باید محور این بیانیه باشد بنابراین تبیین بیانیه را با رویکرد تحکیم بنیان خانواده و مهارت‌هایی دنبال می‌کنیم که خانواده‌ها باید فرا گیرند. وی همچنین سیاست‌های جمعیتی، آگاه‌سازی، ازدواج، مسکن و اشتغال جوانان را در راستای عملیاتی کردن بیانیه گام دوم انقلاب مهم خواند و خاطرنشان کرد: در این راستا برای ۴۰ زوج از خانواده‌های محروم کرمان مسکن ساخته می‌شود و همچنین طرح ملی پویش بچه‌های حاج قاسم برای حمایت از کودکان محروم اجرا می‌شود. «آب» ابرچالش استان کرمان است جبارپور دبیر کارگروه اقتصاد در سخنانی تصریح کرد: بیانیه گام دوم انقلاب یک فراخوان مردمی است و باید سراغ ساختارهای مردمی برویم که رهبر آن را در مدل حلقه‌های میانی اعلام کردند. وی از پرداختن به مسائلی مانند گردشگری، انرژی خورشیدی، توریست سلامت، فرصت‌های اقتصادی و انتقال آب در کارگروه اقتصاد خبر داد و تصریح کرد: آب ابرچالش استان کرمان است و در جنوب استان فقر مطلق داریم و اگر مسئله آب رفع نشود، فقر ما بیش از حد می‌شود و شاهد سرریز جمعیت در حاشیه شهرها خواهیم بود و این در حالی‌ست که ما ۷ درصد آب کشور را مصرف می‌کنیم، اما بهره‌وری ۳ ٫ ۵ درصدی داریم. انتهای پیام / ۸۰۰۱۹ / ب
به گزارش خبرگزاری فارس، از هفته چهاردهم رقابت‌های بوندس لیگا، بایرلورکوزن میهمان اینتراخت فرانکفورت بود و با نتیجه دو بر یک شکست خورد. در این بازی امیری ابتدا برای لورکوزن گل زد اما در ادامه یونس ۲۲ و تاپسوبا گل به خودی ۵۴ برای اینتراخت گلزنی کردند. در دیگر دیدار مهم برگزار شده مونشن گلادباخ با یک گل در خانه آرمینیا بیله فلد پیروز شد. *سایر دیدارها به شرح زیر است: هوفن هایم یک - فرایبورگ ۳ کلن صفر - آگسبورگ یک وردربرمن صفر - یونیون برلین ۲ در صدر جدول رده‌بندی بوندس لیگا بایرن‌مونیخ با ۳۰ امتیاز صدرنشین است. در رده دوم بایرلورکوزن با ۲۸ امتیاز در رده دوم است و مکان سوم به لایپزیگ با ۲۸ امتیاز اختصاص دارد. انتهای پیام /
به گزارش خبرگزاری فارس از کرمان، گردهمایی اصحاب رسانه استان کرمان به مناسبت سالگرد حاج‌قاسم سلیمانی و افتتاح جشنواره ابوذر با حضور سردار رمضان شریف، برادر سردار شهید حاج‌قاسم سلیمانی، خانواده شهید پورجعفری، امان‌الله علیمرادی نماینده مردم استان کرمان در مجلس خبرگان رهبری و پورابراهیمی نماینده مردم کرمان و راور در مجلس در ستاد ثارالله کرمان برگزار شد. سردار رمضان شریف در این گردهمایی اظهار داشت: یک‌سال از شهادت سردار سلیمانی گذشت، سالی که هر لحظه و ثانیه آن یاد شهید سلیمانی در ذهن ما حضور داشت و بسیار غم سنگینی برای ما رقم خورد که قابل انکار نیست. وی عنوان کرد: اما همواره امیدوار هستیم به فضل الهی و هدایت‌های رهبر انقلاب اسلامی که همچنان راه طوفنده این شهیدان عزیز، راه امام، رهبر و مکتب سیدالشهداء ادامه دارد. شریف با اشاره به اینکه مقام معظم رهبری لقب سردار ملی را به سردار سلیمانی دادند، تصریح کرد: سردار ملی اولین تعبیر آن این است که ملت ایران یکپارچه به او عشق می‌ورزیدند و دوست داشتند مثل او باشند این لقب بسیار بزرگی است که خداوند به برکت اخلاص، شهامت، شجاعت، فداکاری، مردمداری، ولایتمداری، ایثار به تمام معنا و مبارزه مداوم و توام با صفا و صمیمیت به او عطا کرده است. سخنگوی سپاه پاسداران انقلاب اسلامی با بیان اینکه مکتب سلیمانی در امتداد مکتب امام و مکتب مقام معظم رهبری و در امتداد مکتب سیدالشهداء و اهل‌بیت است، اظهار کرد: اگر ما مکتب حاج قاسم را بخواهیم تبیین کنیم باید به ابعادی بپردازیم که فرزندان ما، فرزندان ایران اسلامی و امت اسلامی او را الگوی خودشان قرار دهند. شریف افزود: خداوند متعال با عمر طولانی‌تر حاج‌قاسم نسبت به رفقای شهیدش به ما یک فرصتی داد تا ۵۰ میلیون نسل جدید کشور که دوران دفاع مقدس را از نزدیک ندیدند و لمس نکرده‌اند با یکی از تربیت‌یافتگان و فارغ‌التحصیلان درجه اول دفاع مقدس روبه‌رو شوند و بتوانند او را الگوی خود قرار دهند. وی بیان کرد: همه می‌دانستیم که حاج قاسم در میان مردم ایران و مردم جهان محبوبیت زیادی دارد اما صادقانه بگویم این عمق علاقه مردم به شهید سلیمانی را باورمان نمی‌شود اینکه چندین میلیون نفر جمعیت که در تشییع پیکر ایشان شرکت کرده بودند و مقام معظم رهبری از این روز به نام یوم‌الله نام بردند. سخنگوی سپاه پاسداران انقلاب اسلامی تصریح کرد: این حضور میلیونی با آن پیام نرم‌افزاری قدرتمندی که درون خودش داشت آمریکایی‌ها را به وحشت انداخت و اگر آن حضور انبوه و متراکم مردم ایران در آن مراسمات نبود بعد از عین‌الاسد و هجوم موشکی ما به پایگاه معروف آمریکایی‌ها در عراق حتما با واکنش آمریکایی‌ها روبه‌رو می‌شدیم. شریف ادامه داد: شک نکنید، آنها این حضور جمعیت و پشتیبانی از رهبر معظم انقلاب که اینچنین شاگردی را تربیت کرده و پرورش داده، دیدند و اوج این محبوبیت را لمس کردند و اقتدار سپاه را برای پشتیبانی این ملت استشمام کردند و جرأت نکردند دست به اقدامی بزنند. شریف تاکید کرد: بیشترین سردار ما در سپاه پاسداران که در ده ساله گذشته مورد هجمه رسانه‌های دشمن قرار داشته، سردار سلیمانی بود و از طرفی کمترین پردازش رسانه‌ای رسمی ما مربوط به سردار سلیمانی بوده است. وی خاطرنشان کرد: اینجا باید مردم ایران را تحسین کرد که چگونه سره را از ناسره تشخیص دادند، این جاست که امام می‌گوید «ملت ما بهتر از ملت زمان رسول‌الله بهتر بودند»، ما یک نمونه آن را اینجا حس می‌کنیم. شریف گفت: ما امسال با شرایط کرونایی در کشور مواجه شدیم و عاشقان زیادی در داخل و خارج از کشور مشتاق هستند که قبر ایشان را زیارت کنند که از آن محروم شدند. وی ادامه داد: امروز شما مردم کرمان صاحب یک سرمایه معنوی بزرگی شده‌اید و مزار حاج‌قاسم برای کرمان حرمی است و شما در جوار حرم زندگی می‌کنید و وظایف کسانی که در جوار حرم زندگی می‌کنند با بقیه متفاوت است. شریف بیان کرد: شما همجوار کسی هستید که حرم‌های ائمه را امن نگه داشت و نگذاشت دست آلوده داعشی‌ها و امثال آنها به این حرم‌های مقدس برسد. رسالت مردم، رسانه‌ها، علما و غیر دوچندان است، ابتدا مکتب حاج‌قاسم را ترویج کنند و کرونا که برطرف شد، میزبان خیل عظیم دوستداران و مشتاقان این شهید سرافراز باشند. وی با اشاره به اینکه شاید برای ما این سوال خیلی مطرح باشد که چه شد آمریکایی‌ها در این مقطع سردار را به شهادت رساندند، گفت: آمریکایی‌ها هرگز مایل نبودند که شهید سلیمانی در اوج اقتدار غیرقابل انکار به شهادت برسد و تبدیل به یک قهرمان ملی شود. سخنگوی سپاه پاسداران انقلاب اسلامی عنوان کرد: ده ساله به ویژه ۵ الی ۶ سال اخیر حیات شهید سلیمانی، خط رسانه‌ای دشمن این بود که چهره نورانی و تابناک این شهید سرافراز را تخریب کنند و گزاره‌های متعددی را در دستور کار برای تخریب ایشان گذاشتند. شریف ابراز داشت: شما بارها و بارها در حوزه رسانه‌ها شنیده‌اید این دایه‌های مهربان‌تر از مادر از آن طرف دنیا اصرار می‌کردند که منابع ایران در سوریه، لبنان و …هزینه می‌شود و دنباله‌رو‌های داخلی آنها با جهالت یا شیطنت این حرف را تکرار می‌کردند. وی تاکید کرد: اگر میزان گزارش‌های خبری که در این زمینه وجود دارد را دنبال کنید، می‌بینید یک استراتژیک هدفمند توسط آمریکایی‌ها، اسرائیلی‌ها، سعودی‌ها و اماراتی‌ها این بود که شخصیت سردار سلیمانی، سپاه پاسداران و شخصیت پایبندان قرص و محکم رهبر معظم انقلاب را در بین افکار عمومی تخریب کنند. شریف گفت: قبلا می‌توانستند شهید سلیمانی را در بزنگاهی در سوریه و عراق بزنند، اما این کار را نکردند به دلیل اینکه فشار حداکثری، مردم را به خیابان‌ها بکشاند و یکی از گزاره‌ها حضور ما در منطقه باشد و چهره سپاه و سردار سلیمانی را تخریب کنند. وی عنوان کرد: اگر چهار پایه اصلی سیاست‌های آمریکا در منطقه خاورمیانه و غرب آسیا نگاه کنیم، تجزیه کشورهای اسلامی، دولت‌سازی همراه با آمریکایی‌ها در این کشورها، ایجاد حاشیه امن برای رژیم صهیونیستی، چپاول و غارت نفت و ثروت‌های کشورهای منطقه را می‌توان نام برد. شریف عنوان کرد: آمریکایی‌ها در سه موضوع اول به‌طور کامل شکست خوردند و این حرفی‌ست که خودشان‌می‌زنند. انتهای پیام / ۸۰۰۱۸ / ب / و
به گزارش خبرگزاری فارس، از هفته هفدهم رقابت‌های لیگ برتر انگلیس، برایتون میزبان ولورهمپتون است و این بازی ساعت ۲۱ به وقت ایران آغاز می‌شود. ترکیب برایتون در این بازی اعلام شد و علیرضا جهانبخش در ترکیب اصلی تیمش حضور ندارد و بر روی نیمکت نشسته است. انتهای پیام /
به گزارش خبرگزاری فارس از اصفهان، حجت‌الاسلام تویسرکانی ظهر امروز در نخستین سالگرد سردار سلیمانی و ابومهدی المهندس در گلستان شهدای اصفهان اظهار کرد: قرآن مجید کتاب تبیین است و تمام حقایق هستی را تبیین و روشن می‌کند و ما انسان‌ها برای گره‌گشایی از ذهن و فکر و اندیشه چاره‌ای جز مراجعه به قرآن نداریم، در مورد گذشته و آینده و دوست و دشمن، و تمام نیازهای فکری و گرایشی و عملی ما پاسخ داده است. نماینده ولی‌فقیه در سازمان بسیج مستضعفین افزود: اگر ما باشیم و شخصیت‌هایی که جامعه بشری آن شخصیت‌ها را به خود دیده است در تبیین شخصیت این انسان‌های تأثیرگذار و نقش‌آفرین قطعأ متحیر می‌شویم اما قرآن مشکل را حل کرده است و ما امروز به یاد سردار سلیمانی و ابومهدی و شهدای همراه این دو بزرگوار دور هم جمع شدیم. تویسرکانی با اشاره به اینکه بر اساس آیات قرآن نتیجه جهاد سردار سلیمانی شهادت بود، گفت: مهمترین ویژگی مجاهدین فی سبیل الله این است که از درون محکم و قوی و احساس قدرت می‌کنند و در کلام و نگاهشان تجلی دارد؛ سردار سلیمانی یک‌لحظه احساس سستی و بیچارگی نکرد چه در دروان دفاع مقدس و چه در حلب و دمشق و سوریه قوی بود. وی افزود: قرآن راه کسب قدرت را نشان ما داده است همان گونه که سردار سلیمانی به آن عمل کرد، اگر قوی باشیم زمینه ایستادگی در برابر مستکبرین را خلق خواهیم کرد، ما باید قدرتمند باشیم که تنها راه ترساندن دشمن قوی شدن است، در برابر دشمنان نباید لبخند زد چون دشمن وحشی و بی‌رحم است. نماینده ولی‌فقیه در سازمان بسیج مستضعفین اضافه کرد: تا قیامت مردم منطقه به سردار سلیمانی مدیون هستند زیرا داعش با پرچم مقدس اسلام به جنگ با توحید آمده بود اما سردار سلیمانی داعش را نابود و منکوب کرد و اقتدار امت اسلام را ثابت کرد. تویسرکانی تصریح کرد: شهادت سردار سلیمانی در نیمه‌شب دلیل بر عزت سردار سلیمانی است، کشتن انسان هنر نیست و عزت برای دشمن نمی‌آورد بلکه ذلت می‌آورد و هر روز بر ذلت دشمن افزوده می‌شود. وی با بیان اینکه سردار سلیمانی مصداق آیات جهاد قرآن است و او انسانی عاشق قرآن بود، گفت: سردار سلیمانی نماد قهرمان ملت ایران است چون فرهنگ انسان‌دوستی و ایثار و فداکاری و رشد و پیشرفت در وجود سردار سلیمانی دیده می‌شد و از مهمترین تکنولوژی روز دنیا علیه دشمن استفاده می‌کرد. نماینده ولی‌فقیه در سازمان بسیج مستضعفین با بیان اینکه سردار سلیمانی نماد امت اسلامی و رمز مقاومت ملت‌های مسلمان بر علیه ظلم و ستم بود، افزود: سردار سلیمانی با وجود اینکه شیعه بود، تفاوتی بین شیعه و سنی قائل نمی‌شد و معتقد بود سنی‌ها نیز عاشق اهل‌بیت هستند و به آن‌ها کمک می‌کرد تا اینکه آن‌ها را شیفته و دلبسته خودش کرده بود. تویسرکانی با اشاره به اینکه امروز به اتحاد، وحدت و همدلی احتیاج داریم و این امر مهم از راه عزت و وحدت و علم و دانایی عبور می‌کند، افزود: سردار سلیمانی به شدت دنبال وحدت آفرینی بود و از اختلاف و درگیری‌های سیاسی بیزار بود، نه اصلاح‌طلب و نه اصولگرا بود و خطش ولایت‌فقیه بود؛ انقلابی‌گری خط قرمزش بود و عاملی برای وحدت در جهان اسلام بود. وی با بیان اینکه سردار سلیمانی عاشق خدمت به محرومان بود و اگر صدایی از محرومان می‌شنید تا به آن‍ها کمک نمی‌کرد آرام نمی‌گرفت، گفت: از فرهنگ و مکتب سردار سلیمانی باید درس گرفت و براساس این فرهنگ باید حرکت کرد، در مسیر این حرکت به نتیجه قطعی می‌رسیم؛ این جریان منتهی به طلوع خورشید ولایت مهدی موعود (عج) می‌شود و فقط باید مواظب باشیم زمزه‌های شوم دشمنان دل ما را تضعیف نکند چون دشمنان به دنبال جنگ روانی هستند. نماینده ولی‌فقیه در سازمان بسیج مستضعفین متذکر شد: امروز وحشت وجود آمریکایی‌ها را فرا گرفته است که در حال اعزام ناو و هواپیما به منطقه هستند اما جریان مقاومت تا انتقام خون سردار سلیمانی را نگیرد راحت نمی‌نشیند، هر چند کفش سردار سلیمانی به اندازه سر ترامپ ارزش دارد اما بر اساس حکم خدا، عقل و خرد جمعی بشر، قصاص قاتلان حکمی عادلانه است؛ به زودی شاهد فرار آمریکایی‌ها و نابودی صهیونیست‌ها و هرگونه فسق و فسادی در منطقه خواهیم بود و این وعده قطعی خدا است. نماینده ولی‌فقیه در سازمان بسیج با اشاره به رحلت آیت‌الله مصباح یزدی گفت: این عالم بزرگ عمار ولایت بود و بیش از ۱۰۰ اثر علمی در فلسفه و فقه و تاریخ دارد. انتهای پیام / ۶۳۰۷۱ / ص ۲۰ / و
به گزارش خبرگزاری فارس از شیراز، در پی ثبت سوژه‌ای با عنوان «رفع مشکل تلفن ثابت و فیبر نوری در شهر صدرا» با توضیحاتی مبنی بر «با گذشت حدود سه دهه از ایجاد شهر صدرا هنوز مشکلات مربوط به زیرساخت‌های تلفن ثابت وجود دارد و طی این مدت مراجعات زیادی به اداره مخابرات شهر صدرا داشتیم که جواب درستی نمی‌دهند، ما به تلفن ثابت و اینترنت نیاز اساسی داریم، لطفا پیگیر باشید عموم مردم شهر صدرا از تلفن ثابت بهره‌مند شوند.» مدیرعامل شرکت مخابرات ایران، منطقه فارس در این زمینه به خبرنگار فارس در شیراز گفت: در بعضی از نقاط استان، کمبودهایی وجود دارد که برای حل آن نیاز به حفاری، کشیدن کابل و دایر کردن امکانات است. فرشید ایزدی در خصوص مشکل عدم واگذاری خط تلفن ثابت به برخی ساکنان شهر صدرا بیان کرد: کارهای زیرساختی و زیربنایی در برخی مناطق انجام‌شده است، اما تجهیزات جدیدی را در انتهای مسیر قرار داده که در راه‌اندازی آن با مشکل نرم‌افزاری مواجه شده‌ایم. وی تاکید کرد: امیدواریم مشکل نرم‌افزاری تا دو ماه آینده با تکیه بر تخصص داخلی حل شود تا بتوانیم به شهروندان، سرویس تلفن را به نحو مطلوب ارائه کنیم. انتهای پیام / س
"به گزارش گروه بین‌الملل خبرگزاری فارس، یک رسانه انگلیسی گزارش داد که ارتش روسیه در نظر دارد یک موشک جدید با بردی برابر با ۶۲۰۰ مایل که قادر است از تمام سامانه‌های دفاع موشکی عبور کند را آزمایش کند. به نوشته روزنامه «میرور» روسیه تصمیم دارد موشک قاره پیمای «سارمات آرسی ۲۸» که ۲۰۸ تن وزن و بردی حدود ۶۲۰۰ مایل دارد را آزمایش کند. این موشک ۱۶ کلاهک حمل می‌کند و قادر است ناحیه‌ای به وسعت تگزاس یا فرانسه را ویران کند. «آلکساندر کریورورچک» معاون وزارت دفاع روسیه به روزنامه «کراسنا زوزدا» گفت که آزمایش این موشک قریب‌الوقوع است. وی گفت که در آینده نزدیک آزمایش این موشک در مجتمع موشکی روسیه انجام خواهد شد. این مقام ارشد نظامی روسیه گفت: «هیچ سامانه دفاع موشکی، حتی پیشرفته‌ترین آن نمی‌تواند مانعی برابر این موشک باشد.» سارمات یکی از جدیدترین جنگ افزارهای روسیه است که رئیس‌جمهور این کشور سال ۲۰۱۸ به وجود آن اشاره کرد. «ولادیمیر پوتین» رئیس‌جمهور روسیه چندی قبل در کنفرانس خبری گفت که پدافند موشکی آمریکا نمی‌تواند مانعی برابر موشک‌های جدید روسی به خصوص سیستم «آوانگارد» باشد. سر جنگی که بر روی موشک‌های روسی بسته‌شده و به علت سرعت بی‌نظیر آن (۲۰ ماخ) هیچ پدافندی قادر به شکار آن نیست. به گفته متخصصان روسی سرعت این سامانه به ۲۷ ماخ نیز می‌تواند برسد. آوانگارد معمولا بر روی موشک‌های بالستیک سنگین همانند UR- ۱۰۰ UTTKh , R- ۳۶ M ۲ و RS- ۲۸ Sarmat هم می‌تواند به کار برود. این سرجنگی معمولا بر روی موشک UR- ۱۰۰ N (نام دیگر آن RS ۱۸) بسته می‌شود و می‌تواند پس از طی مسافتی از موشک جدا شده و خود به مسیر ادامه دهد و می‌تواند مسیر خود را چند کیلومتر بالاتر از لایه‌های جو طی کرده و به هدف خود برسد بدون اینکه سامانه‌های دفاع موشکی بتوانند آن را رهگیری کنند. یگان‌های موشکی روسیه در حال حاضر به این سامانه مجهز هستند. انتهای پیام /."
به گزارش خبرگزاری فارس، میرطاهر مظلومی هنرمند توانمند کشورمان که در زمینه بازیگری رادیو، تأتر، سینما، تلویزیون و همچنین بازیگری و کارگردانی رادیویی و صداپیشگی و مدیریت دوبلاژ فعالیت‌های حرفه‌ای درخشان و گوناگونی داشته است و این روزها نیزبه عنوان داور جشنواره‌ها حضور پررنگ، حرفه‌ای و موثری در هیأت انتخاب داوران دارد به عنوان یکی از داوران بخش رادیویی جشنواره تأتر فجر از ظرافت‌های داوری عادلانه در جشنواره‌ها گفت. مظلومی در این باره گفت: هر گاه به عنوان داور در جشنواره‌های مختلف انتخاب شدم دقت و عدالت در انتخاب آثار را سرلوحه کار خویش قرار دادم، چرا که تلاش و زحمات یک گروه چه از تهران باشد چه شهرستان می‌بایست تمام و کمال در نظر گرفته شود تا خدای ناکرده حقی از شرکت کنندگان تضییع نشود. وی افزود: در داوری آثار، لحظه به لحظه یک نمایش رادیویی را بارها و بارها گوش می‌دهم و آن را از تمامی جهات از نویسندگی و کارگردانی گرفته تا بازیگری، افکتوری و صدابرداری مورد بررسی دقیق قرار می‌دهم چرا که معتقدم صرفأبا یک‌بار گوش دادن نمی‌توان به درستی درباره جزییات یک اثر اظهار نظری دقیق داشت. مظلومی عنوان کرد: یک داور آگاه می‌بایست با وجدان و دقت نظر کامل آثار را بررسی کند و خوشبختانه در تیم‌هایی که به عنوان داور حضور داشته‌ام در کنار همکاران حرفه‌ای و کاربلدم جوانب صداقت و جوانمردی را در داوری مد نظر داشته‌ایم و حتی اگر زمانی به لحاظ تکنیکی با دوستان دچار اختلاف نظر شده‌ام، تلاش کردم تا با مطرح کردن توضیحات فنی درباره اثر آنها را مجاب کنم تا تصمیمی عادلانه و منصفانه در مورد انتخاب یک اثر گرفته شود. وی خاطر نشان کرد: جا دارد از زحمات و دقت و مدیریت دکتر امین رهبر به عنوان دبیر بخش رادیو تأتر تشکر کنم که همواره در تلاش است بخش ایشان به بهترین شکل برگزار شود. مظلومی ادامه داد: از جوانمردی و عدالت گفتیم چه خوب است که از جهان‌پهلوان تختی بگویم که سرآمد مردانگی و صداقت در زندگی بود و در اینجا از همه علاقه مندان به نمایش‌های رادیویی دعوت می‌کنم این روزها جدیدترین نمایش رادیویی که درباره زندگی ایشان کارگردانی کرده‌ام را از رادیو بشنوند. مجموعه نمایشی «تهران، ملبورن» به کارگردانی میرطاهر مظلومی، تهیه‌کنندگی اشرف السادات اشرف نژاد، با نگارش و تحقیق گروه نویسندگان به سرپرستی پوریا موسوی، به سفارش رادیو جوان در اداره کل هنرهای نمایشی رادیو تولید شده است که همزمان از رادیو نمایش نیز پخش می‌شود. این مجموعه نمایشی که درباره بخشی از زندگی جهان‌پهلوان تختی است با هنرمندی مجتبی طباطبایی، ایوب آقاخانی، مهرداد عشقیان، احمد لشینی، سعیده فرضی، محمد شریفی مقدم، محمد سعید سلطانی، نگین خواجه نصیر، محمد آقامحمدی، کرامت رودساز، مسعود زنوزی راد، قربان نجفی و حمیدرضا هدایتی، افکتوری نازنین حسن‌پور و صدابرداری حیدر صفدری، این هفته هر روز از ساعت ۸:۴۵ دقیقه به روی آنتن رادیو نمایش می‌رود و ساعت ۲:۰۰ بامداد از رادیو جوان پخش می‌شود. انتهای پیام /
به گزارش گروه بین‌الملل خبرگزاری فارس، رئیس‌جمهور ترکیه در سخنرانی خود به مناسبت سال جدید میلادی، تصمیم جنجالی برای تبدیل بنای «ایا صوفیه» به مسجد را «مهمترین تصمیم سال ۲۰۲۰» خواند. به نوشته وبگاه «گریک ریپورتر» «رجب طیب اردوغان» رئیس‌جمهور ترکیه ضمن اشاره به تصمیم‌گیری در زمینه اهمیت تبدیل ایا صوفیه از موزه به مسجد، به دستاوردهای کشورش در مواجهه با بحران بهداشت جهانی اشاره کرد. وی در این زمینه گفت، علیرغم همه‌گیری کرونا که جهان را دربرگرفت، ترکیه سال گذشته از هیچ خدمتی فروگذار نکرد. رئیس‌جمهور ترکیه ۱۰ ژوئیه سال ۲۰۲۰ بعد از حکم دادگاه مبنی بر غیرقانونی بودن تبدیل آن به موزه در میانه دهه ۱۹۳۰، فرمان تبدیل این بنای ۱۵۰۰ ساله به مسجد را امضا کرد. بنای کنونی ایاصوفیه به قرن ششم میلادی می‌رسد که به عنوان یک کلیسای ارتدوکس در قسطنطنیه، پایتخت امپراتوری روم شرقی ساخته شد. پس از قدرت فتح قسطنطنیه توسط امپراطوری عثمانی، این کلیسا ۹ قرن پس از ایجادش به مسجد تبدیل شد و سپس در سال ۱۹۳۴ موزه شد. وزیر خارجه ترکیه چندی قبل گفت که بازگشایی مسجد «ایا صوفیه» یک موضوع داخلی است و چند کشور خارجی نیز این مسئله را اذعان کرده‌اند. (جزئیات بیشتر) انتهای پیام /.
به گروه بین‌الملل خبرگزاری فارس، شیخ «قیس خزعلی»، دبیرکل جنبش عصائب اهل الحق عراق با حضور بر سر مزار شهید «ابومهدی المهندس»، جانشین رئیس سازمان الحشد الشعبی به صورت کتبی با این شهید و همرزمانش تجدید میثاق کرد. او طی این زیارت، بر روی پارچه‌ای نوشت: «قسم به نام خداوند شهیدان، راه آن‌ها را ادامه خواهیم داد و انتقام خونشان را خواهیم گرفت و راه آن‌ها را تکمیل خواهیم کرد. به پدر عزیز ابومهدی المهندس، پدر همه مجاهدان و نیروهای مقاومت می‌گویم که فرزندت قیس الخزعلی به تو قول می‌دهد که انتقام خون تو و حاج قاسم سلیمانی و انتقام همه شهدا را بگیرد. قسم به خون شما». همزمان با حضور قیس خزعلی، هادی العامری، رئیس ائتلاف الفتح و رئیس سازمان بدر عراق نیز بر سر مزار شهید المهندس حاضر شد و ادای احترام کرد. آمریکا سال پیش در اقدامی تروریستی سپهبد حاج قاسم سلیمانی، فرمانده نیروی قدس سپاه و ابومهدی المهندس، جانشین رئیس الحشد الشعبی را به همراه نیروهای همراه آن دو در نزدیکی فرودگاه بغداد هدف قرار داد و به شهادت رساند. پارلمان عراق در واکنش به این اقدام، طرح اخراج نظامیان آمریکا از این کشور را به تصویب رساند. انتهای پیام /.
به گزارش خبرگزاری فارس، این برنامه‌ها روز ۱۳ دی ۱۳۹۹ هم‌زمان با سالروز شهادت سردار رشید اسلام حاج قاسم سلیمانی که به نام «روز جهانی مقاومت» نام‌گذاری شده است، در تمامی مراکز کانون برپا خواهد شد. این برنامه‌ها از سوی انجمن‌های تخصصی کانون در بستر پرتال اینترنتی کانون پرورش فکری به نشانی kpf. ir و صفحه‌های رسمی کانون در شبکه‌های اجتماعی برگزار می‌شود. مهرواره‌های ادبی، هنری و فرهنگی یادمان سردار شهید همزمان با سالروز شهادت حاج قاسم سلیمانی، مهرواره ادبی «قاب عکس آفتاب» یادمان سردار شهید، مهرواره زمستانی «سردار نشانی بهار را می‌دانست» شامل دلنوشته، شعر و داستان‌نویسی، مهرواره ادبی «من و قهرمان دل‌ها»، مهرواره دلنوشته نامه‌هایی به سردار سلیمانی و شهید فخری‌زاده، مهرواره عکاسی (عکس سلفی به‌همراه عکس حاج قاسم سلیمانی مهربانی با مهربان دل)، مهرواره قصه‌نمایش (تهیه یک قصه‌نمایش از زندگی سردار دل‌ها)، مهرواره فیلم یک دقیقه‌ای «کجایند مردان بی‌ادعا»، مهرواره ادبی «گاهی پلاک‌ها حرف می‌زنند»، مهرواره عکس «قهرمان خانه ما، عکس سلفی با جانبازان و مزار شهدای حرم»، مهرواره عکس‌نوشته «من یک قاسم سلیمانی هستم»، مهرواره «فرزندان ولایت» با موضوع بصیرت و میثاق با ولایت، ولایت‌مداری و سردار شهید حاج قاسم سلیمانی در سه بخش شعر، داستان و فتوکلاژ (تکه‌چسبانی با عکس) و … در صفحه‌های مجازی کانون برگزار می‌شود. قصه‌گویی و شعرخوانی در تجلیل از شهید سلیمانی پخش زنده صفحه اینستاگرام انجمن قصه‌گویی کانون و استان کرمان با حضور دختر شهید حسین پورجعفری و روایت رفاقت پدر با سردار شهید حاج قاسم سلیمانی، قصه‌گویی و شعرخوانی با موضوع سردار سلیمانی از سوی اعضا و مربیان، ارسال ۴۸ اثر شعرخوانی و قصه‌گویی اعضا و مربیان کانون استان کرمان برای پخش در برنامه‌های «ستاره‌ها»، «تکاپکا» و «زندگی زیباست» صدا و سیما، اجرای زنده قصه‌گویی در فضای مجازی، روایت قصه‌های دفاع مقدس با محوریت شهادت سردار سلیمانی با حضور برگزیدگان جشنواره‌های مختلف قصه‌گویی، شعرخوانی اعضا در تجلیل از شهید سلیمانی و … از جمله برنامه‌های در نظر گرفته‌شده برای این مناسبت است. اجرای مسابقه‌های هنری و ادبی با موضوع سردار شهید اجرای مسابقه نقاشی «رنگ خدا» با موضوع من هم سلیمانی‌ام، قهرمان من تویی، حاج قاسم یاور کودکان مظلوم، حاج قاسم و فرزندان شهدا، کمک‌های حاج قاسم در سیل خوزستان، مسابقه فیلم دو دقیقه‌ای «شبیه‌ترین شخص به حاج قاسم سلیمانی و شهید فخری‌زاده»، مسابقه نقاشی با موضوع سردار شهید، انتشار فراخوان مسابقه نقاشی سردار مهربانی (اختتامیه در دهه مبارک فجر)، مسابقه ادبی «یاد یار» ویژه اعضای بسیج و … در فضای مجازی برپا خواهد شد. نمایشگاه مجازی حضور سردار در دفاع مقدس صفحه‌های مجازی کانون به این مناسبت اقدام به برپایی نمایشگاه مجازی دلنوشته‌های کودکان و نوجوانان به سردار شهید حاج قاسم سلیمانی و شهید فخری‌زاده، نمایشگاه عکس مجازی از حضور سردار در دفاع مقدس و دیگر رشادت‌های او، برپایی نمایشگاه مجازی از آثار اعضا (پرتره شهید سلیمانی) و … خواهند کرد. معرفی شخصیت سپهبد شهید در کانون مجازی معرفی شخصیت سردار سلیمانی در قالب نماهنگ در سامانه کانون مجازی، معرفی شخصیت از تولد تا شهادت، فعالیت‌های فرهنگی در قالب معرفی شخصیت و معرفی کتاب درباره حضرت فاطمه (س) و سردار سلیمانی، همایش راویان حریم حرم با معرفی شخصیت و وقایع مدافعان حرم به‌ویژه حاج قاسم سلیمانی در سامانه‌ی مجازی کانون و صفحه‌های اینستاگرام، ساخت و انتشار نماهنگ از سوی اعضا و مربیان با محوریت معرفی و تجلیل شخصیت شهید سلیمانی، معرفی شخصیت شهید قاسم سلیمانی در کارگاه‌های بر خط عمومی مراکز و … در صفحه‌های مجازی کانون برگزار خواهد شد. افتتاح‌ها و رونمایی‌ها در سالگرد سردار دل‌ها همزمان با سالگرد شهادت حاج قاسم سلیمانی ساختمان جدید مرکز فرهنگی هنری شماره ۳ کانون کرج و اداره‌کل کانون البرز با مشارکت شهرداری و شورای اسلامی شهر کرج، کتابخانه سیار روستایی شهید دکتر محسن فخری‌زاده، آسمان‌نمای دیجیتال سربازان کوچک حاج قاسم افتتاح می‌شود و از کتاب «سلام آسمان» شامل منتخب آثار ادبی مهرواره «سربازان کوچک حاج قاسم» رونمایی خواهد شد. دیگر برنامه‌های یادواره شهید سلیمانی برگزاری جشنواره کشوری «علمدار» با موضوع سردار سلیمانی با همکاری با آموزش و پرورش استان کرمان، برگزاری اولین یادواره ادبی «رفیق خوشبخت ما»، برگزاری نشست فرهنگی ادبی مهربان‌ترین سردار، اجرای طرح ادبی دل‌نوشته‌ای برای سردار سلیمانی، بحث آزاد با عنوان «بنگر که تا چه حد است طیران آدمیت»، برگزاری کارگاه ادبی دلنوشته برای سردار دل‌ها، برگزاری کارگاه کاردستی «گل لاله» به یاد سردار شهید، برگزاری کارگاه خوش‌نویسی و نقاشی با محوریت بزرگداشت یاد و خاطره سردار دل‌ها، پخش انیمیشن شهادت سردار، کارگاه ادبی نامه‌ای به سردار شهیدم، پخش نماهنگ خوانش وصیت‌نامه سردار شهید حاج قاسم سلیمانی، ویژه‌برنامه «از یاس تا شهادت» شامل خوش‌نویسی مربیان از احادیث حضرت فاطمه (س)، تهیه نشریه الکترونیکی و صوتی با موضوع اشعار فاطمی و انعکاس خوشنویسی‌های اعضا، اینفوگرافی بر اساس متن زندگی‌نامه حضرت فاطمه (س)، وبینار شب‌شعر آیینی با حضور اعضای انجمن ادبی و احمد میرزاده از شاعران آیینی، گالری مجازی خوشنویسی اعضا از جمله برنامه‌های کانون به شمار می‌رود که برای این مناسبت تدارک دیده‌شده است. همچنین ساخت کلیپ‌های خوانش متن ادبی با موضوع سردار سلیمانی از سوی اعضا و مربیان، پویش بزرگ نقاشی با عنوان نقشی از مردمیدان، پویش خوش‌نویسی با عنوان خطی از اندیشه‌های سردار، همایش ادبی سردار دل‌ها با خوانش شعر و متن‌های ادبی، انتشار شعرهای کارت پستالی با موضوع ایثار و شهادت، انتشار فراخوان پژوهشی زندگی‌نامه سردار، مشارکت در جشنواره داستان بسیج هنرمندان با موضوع سردار شهید، نذر خون (اهدای خون اعضای بسیج کانون)، معرفی کتاب سردار، آشنایی اعضا با مفهوم ایثار و شهادت و از خود گذشتگی در کارگاه‌های برخط، تقدیر از برگزیدگان جشنواره استانی «نماز ستون دین» و … از دیگر ویژه‌برنامه کانون است که برای سالگرد شهادت حاج قاسم سلیمانی در نظر گرفته است. انتهای پیام /
ه گزارش خبرگزاری فارس از قم، حجت‌الاسلام محمد قمی عصر امروز و در ارتباط تصویری با مراسم رونمایی از کتاب «قرآن، کتاب مقاومت» در حوزه علمیه مشکات قم با بیان این‌که نگاه کاربردی و متعالی به قرآن و در امر تبلیغ ضروری است اظهار کرد: تا نگاه جامعه به قرآن ارتقا پیدا نکند، استفاده از قرآن به صورت محصور باقی خواهد ماند. وی اضافه کرد: ما برای معرفی قرآن باید از خود قرآن بهره گیریم تا بتوانیم این معجزه الهی را به جامعه و به درستی معرفی کنیم. رئیس سازمان تبلیغات اسلامی افزود: باید توجه داشت که نیاز امروز جامعه ما، مسئله مقاومت است و در عین حال، قرآن همیشه می‌تواند در همه موضوعات، گره‌گشایی داشته باشد. حجت‌الاسلام قمی ادامه داد: تردیدی نیست که نسخه پیش برنده انقلاب اسلامی، مسئله مقاومت است. وی با تصریح بر اهمیت تبیین وصیت‌نامه سردار شهید سلیمانی اذعان کرد: حاج قاسم، محور مقاومت بود و چنین شخصیتی در وصیت‌نامه مهم خود به این نکته کلیدی اشاره دارد که امروزه، جمهوری اسلامی در سربلندترین دوره خود قرار دارد. رئیس سازمان تبلیغات اسلامی در توضیح این نکته افزود: به هر حال همه می‌دانیم که سردار سلیمانی اهل غلو نبود و در عین حال که به مشکلات موجود واقف بود، این جمله را بیان داشت و همچنین جمهوری اسلامی را در وصیت‌نامه خود، حرم اصلی در جهان خواند و به آن توجه داد. قمی با تقدیر از جمع‌آوری و تدوین کتاب «قرآن، کتاب مقاومت» یادآور شد: این اثر می‌تواند منشأ برکت و مورد استفاده برای خطبا، وعاظ و منبری‌ها باشد. وی در پایان سخنان خود تصریح کرد: باید دانست که محتوای خوب، مایحتاج معرفتی جامعه در زیست‌بوم تبلیغی کشور است، بویژه آن‌که این محتوا، ریشه در آب یعنی ریشه در متون و معارف وحیانی داشته باشد. انتهای پیام / ۷۸۰۲۷
به گزارش حوزه دانشگاهی خبرگزاری فارس، بسیج دانشجویی دانشگاه‌های شاهد، تهران، علوم و تحقیقات، امام صادق (ع)، شهید بهشتی، صنعتی شریف و علم و صنعت طی بیانیه‌ای به زبان‌های فارسی و عربی به مناسبت سالگرد شهادت سردار سلیمانی و برگزاری همایش «آشنایان آسمان» اعلام کردند: بر امت اسلامی واجب است که سلیمانی پرور باشد و تمام امت اسلامی باید تفکر سلیمانی را در جوانان و مردمان خود گسترش دهد تا دیگر مستکبرین جهان اجازه جسارت کردن به ما نداشته باشند. متن این بیانیه به شرح زیر است: بسم‌الله قاصم الجبارین یکسال از فقدان سرباز وطن و امت اسلامی و دیگر یارانش گذشت و هنوز این داغ فراق بر تمامی ملت ایران و امت اسلامی تازه است. در این یک سال ملت ایران گاه با سخنانشان و گاه با تبسم و گریه هایشان، با آنها سخن گفتند و در برابر او و دیگر یارانش، شب و روز بر روح آنها درود فرستادند در برابر ایثار و اخلاص آنها سر تعظیم فرود آوردند. ای جوانان سرزمین و‌ای جوانان امت اسلامی، بدانید اگر شهید حاج قاسم سلیمانی را فقط به عنوان یک شخص نگاه کردید، همه به خود و هم به شهید سر افراز ویارانش جفا کرده‌اید! شهید سلیمانی و ابو مهدی المهندس و دیگر یارانشان یک مکتب هستند، مکتبی الهی و انسان‌ساز. ای جوانان دانشجو و نخبه ایران و امت اسلامی، بدانید امروز شما به عنوان افسران جنگ نرم، اگر در مکتب سلیمانی به ظهور و بلوغ برسید، با ولایت پذیریتان عالم را برای آمدن موعود آماده می‌کنید و با اخلاصتان کارهای عظیم و درخشانی برای مظلومان عالم انجام می‌دهید. تاسی به این مکتب ما را در چشمان مظلومان عزیز می‌دارد و در چشمان ظالمان، مکر و خشم آن‌ها را پدید می‌آورد و ما همچون خاری در چشمان مستکبران خواهیم شد. امید است که همه جوانان در این راه حق ثابت‌قدم بمانند، راهی که ما را در اطاعت از دستورات الهی، امامان معصوم ودیگر بندگان مخلص خدا چون حضرت امام خامنه‌ای دعوت می‌کند. شهید سپهبد حاج قاسم سلیمانی نمونه کامل تربیت‌شده مکتب انقلاب و امام (ره) بودند. که مردمی بودن و اخلاص و روحیه کار جهادی در کسوت یک مسئول از نشانه‌های بارز این مکتب و تربیت یافتگان امام (ره) بزرگوار ما است. امروز برتمامی مسئولین واحب است که راه سلیمانی را اسوه و نصب العین خود قرار دهند. خدمت برای خدا و به خلق خدا جایگزین نگاه‌های مادی و منصب‌های دنیوی شود که این زینت‌ها بسیار زود گذر و فانی هستند. روزی همه منصب‌ها خواهند رفت اما چیزی که می‌ماند، نوع خدمت شما برای خدا و به خلق خداست. ای خادمین ملت، این را در ذهن خود هک کنید که هیچ رنگ و بویی بالاتر و بهتر رنگ و بوی الهی نیست و خود را دربند رنگ‌های جناحی و سیاسی که شما را از اصل دور می‌کند قرار ندهید. ای امت اسلامی بدانید که امروز دشمن خبیث اسلام و شیطان بزرگ دست به هر کاری خواهند زد تا تفرقه و نفاق بین امت اسلامی به وجود بیاورند، آنها می‌خواهند امت اسلامی را به زانو در بیاورند و امت اسلامی هیچ راهی جز وحدت به معنای واقعی کلمه ندارند. وحدت نیاز امت اسلامی، بیش از هر زمانی است. ای امت اسلامی آگاه و هوشیار باشید، امروز متاسفانه بعضی از سردمداران کشورهای اسلامی با بی بصیرتی و ترس از دشمن و تکیه نکردن به وعده‌های الهی و مردم خود، راه را برای دشمنان هموار کرده‌اند و این شما مردم کشور‌های اسلامی، باید نگذارید که چنین ذلتی رخ دهد. بر امت اسلامی واجب است که سلیمانی پرور باشد و تمام امت اسلامی باید تفکر سلیمانی را در جوانان و مرمان خود گسترش دهد تا دیگر مستکبرین جهان اجازه‌ی جسارت کردن به ما نداشته باشند. و به امید آن روزی که با رویش سلیمانی‌ها در جهان ظلم و جور به صلح و آرامش رسیم و زمینه را برای روز ظهور یگانه منجی صلح و عدالت مهیا کنیم. درآخر اعلام می‌کنیم که جوانان و مرمان سرزمین مان و امت اسلامی تا روز انتقام، علیه آمریکا و رژیم صهیونیستی که شیاطین زمان هستند، اقدام خواهند کرد و آرام نخواهند گرفت و همه جوانان با بصیرت خود، گوش به فرمان فرمانده خود مقام معظم رهبری هستند و آمریکا بداند با لطف الهی خروج آنها از منطقه بسیار نزدیک است و ان‌شاءالله ما آن روز را که شما محقرانه از منطقه اخراج شدید را می‌بینیم چرا که این وعده الهی است و وعده‌ی الهی بدون شک محقق خواهد شد. والسلام علی من اتبع الهدی انتهای پیام /
به گزارش حوزه دولت خبرگزاری فارس، جلسه دیدار روسای اتاق‌های مشترک بازرگانی با کشور‌های خارج با معاون اول رییس‌جمهور عصر امروز (شنبه) برگزار شد. اسحاق جهانگیری در این جلسه با تأکید بر اهمیت نقش اتاق‌های مشترک بازرگانی در گسترش تعاملات و مراودات اقتصادی با کشورهای خارجی گفت: جایگاه اتاق‌های مشترک بازرگانی بسیار پراهمیت است و می‌توانند نقش جدی در گسترش تجارت خارجی ایفا کنند. معاون اول رییس‌جمهور با اشاره به برگزاری سه جلسه با روسای اتاق‌های مشترک بازرگانی اظهار داشت: مهم‌ترین پیام این جلسات این است که تجارت خارجی و صادرات و واردات باید از مهم‌ترین مسایل کشور باشد. جهانگیری افزود: اتاق‌های مشترک در حقیقت نمایندگان بخش خصوصی و فعالان اقتصادی کشور هستند و لازم است همواره تحلیل دقیقی از موانع پیش روی فعالیت اقتصادی در کشورهای هدف و نیز در داخل کشور داشته باشند. معاون اول رییس‌جمهور با تأکید بر اینکه بار اصلی اداره اقتصاد کشور باید بر دوش بخش خصوصی باشد تصریح کرد: مهمترین انتظار بخش خصوصی از حاکمیت، فراهم شدن امنیت سرمایه گذاری برای فعالان اقتصادی است بنابراین باید تلاش کنیم شرایطی مهیا شود تا احساس امنیت سرمایه گذاری فعالان اقتصادی خدشه‌دار نشود. جهانگیری افزود: البته هیچ‌کس مدافع متخلفین، مفسدین و افراد سوء استفاده‌گر نیست اما باید برخورد با اینگونه افراد به نحوی انجام شود تا امنیت بخش خصوصی دچار چالش نشود. معاون اول رییس‌جمهور با تأکید بر اینکه نحوه رفتار ما با بخش خصوصی کشور تأثیر فراوانی در جذب و یا دفع سرمایه گذاری خارجی دارد، اظهار داشت: سرمایه گذاران خارجی همواره به نوع رفتار و تعامل ما با بخش خصوصی توجه می‌کنند و اگر این رفتار در چارچوب مناسب و به شکلی قانونمند باشد، نسبت به سرمایه گذاری در کشور ما ترغیب می‌شوند. جهانگیری همچنین با اشاره به تأکید مقام معظم رهبری مبنی بر اینکه دولت باید دارایی‌ها و اموال خود را واگذار کند، خاطرنشان کرد: ایشان همچنین تأکید داشتند که امنیت سرمایه گذاری در کشور از اهمیت فراوانی برخوردار است و از روسای قوای سه‌گانه خواستند تدابیری اندیشیده شود تا اطمینان خاطر برای بخش خصوصی مهیا شود. معاون اول رییس‌جمهور با تأکید بر اینکه هیچ‌کس نباید برای فعالیت قانونمند بخش خصوصی مانع‌تراشی کند تصریح کرد: نمی‌توان از یک‌سو به دنبال اشتغال‌زایی، توسعه صادرات و مقابله با تحریم‌ها باشیم اما از سوی دیگر برای بخش خصوصی مانع‌تراشی کرد. بخش خصوصی است که در کشور کارخانه، کارگاه و تولید راه‌اندازی می‌کند و برای کشور فرصت‌های شغلی ایجاد می‌کند. جهانگیری با بیان اینکه دشمنان ملت ایران با اعمال تحریم‌های ظالمانه تلاش کردند که اقتصاد کشور را دچار فروپاشی کنند افزود: اینکه دشمنان موفق نشدند به هدف خود برسند به دلیل همت فعالان اقتصادی و بخش خصوصی و مدیران دولتی بود که در واقع سربازان اقتصادی کشور هستند. معاون اول رییس‌جمهور با اشاره به رشد اقتصادی شش ماهه نخست سال جاری و به خصوص سه ماهه دوم، گفت: این دستاورد با تلاش و همت بخش خصوصی و فعالان اقتصادی حاصل‌شده و پیام مهمی را به دنیا مخابره می‌کند که سیاست فشار حداکثری آمریکا به بن‌بست و شکست رسیده است، البته تحریم مشکلاتی برای اقتصاد کشور خصوصا زندگی و معیشت مردم درست کرده است که رفع تحریم‌ها باید همواره در دستور کار مسئولین باشد، رفع تحریم‌ها حتی یک ساعت هم زودتر انجام شود به نفع کشور و مردم است. جهانگیری خواستار جمع‌بندی مطالب مطرح‌شده در سه جلسه مستمر با روسای اتاق‌های مشترک بازرگانی خارج از کشور شد و گفت: لازم است اهم این مطالب به صورت دقیق جمع‌بندی شود تا مبنای کار و فعالیت تجارت خارجی کشور قرار گیرد. شافعی رییس اتاق بازرگانی ایران و مهاجر معاون دیپلماسی اقتصادی وزارت امور خارجه نیز در این جلسه با تأکید بر اینکه حضور بخش خصوصی در اقتصاد کشور می‌تواند حلال مشکلات باشد، بر ضرورت تلاش برای رفع موانع پیش روی فعالان اقتصادی کشور تأکید کردند. در این جلسه روسای اتاق‌های مشترک بازرگانی ایران با هند، گرجستان، کره جنوبی، ویتنام، شرق آفریقا، استرالیا، استرالیا و ترکمنستان نیز به بیان دغدغه‌ها و مشکلات پیش روی فعالان اقتصادی و بخش خصوصی پرداختند و پیشنهاداتی را برای بهبود شرایط جهت توسعه مناسبات تجاری و اقتصادی با کشورهای هدف مطرح کردند. انتهای پیام /
به گزارش خبرنگار اقتصادی خبرگزاری فارس، اشکان میرمحمدی در واکنش به فرمول جدید شورای رقابت برای قیمت‌گذاری خودروها اظهار داشت: طبق مصوبه ۴۴۲ شورای رقابت قرار بر این می‌شود که این شورا خودروهایی که رقابتی تشخیص داده می‌شوند را از ضوابط تنظیم قیمت خارج کند اما در دستورالعمل بعدی شورا مقرر می‌شود که شبکه انحصار همچنان برقرار باشد که این دو مصوبه با یکدیگر در تعارض هستند. وی با بیان اینکه در فرمول جدید شورای رقابت، بحث افزایش تولید مطرح‌شده، اما به عرضه خودرو اشاره‌ای نشده است، گفت: در ایران مردم به خودرو به عنوان یک کالای سرمایه‌ای نگاه می‌کنند، در این شرایط هر چقدر تولید افزایش یابد، اگر عرضه واقعی که مدیریت آن در اختیار خودروسازان است، صورت نگیرد، امکان کنترل قیمت وجود نخواهد داشت. میرمحمدی تصریح کرد: ما به عنوان سازمان بازرسی موضوع قیمت‌گذاری خودرو را از دولت پیگیری کرده‌ایم که تا زمانی که انحصار وجود دارد، قیمت‌گذاری باید توسط شورای رقابت انجام شود، ولی اگر بحث رقابتی شدن بازار خودرو مطرح است، ورود شورا به این موضوع جای سؤال دارد. وی با بیان اینکه دهه فجر و بازار شب عید را در پیش‌رو داریم که در این ایام تقاضا برای خرید خودرو افزایش می‌یابد، گفت: اگر جلسه هماهنگی سازمان بازرسی طی یک ماه گذشته نبود، به میزان فعلی تولید در شرکت‌های خودروساز دست نمی‌یافتیم. وی تصریح کرد: در مصوبه شورای رقابت به تولید به صورت عام و کلی اشاره‌شده، اما در مورد عرضه، اشاره‌ای صورت نگرفته است. میرمحمدی با اشاره به تأثیر روند نزولی قیمت دلار بر بازار خودرو گفت: در کنار این موضوع، کاهش ارزبری قطعات و داخلی‌سازی نیز صورت گرفته که بر این مبنا قیمت خودروها باید مورد بازنگری قرار گیرد. این‌طور نیست که نرخ تورم بخشی صنعت خودرو همچنان شیب مثبت داشته باشد. بازرس کل امور صنعت سازمان بازرسی ادامه داد: اگر شورای رقابت تولید برخی خودروها را رقابتی می‌داند باید در مورد دلیل حضورش در تنظیم بازار این خودروها توضیح دهد، زیرا شورای رقابت جایی می‌تواند ورود کند که بازار انحصاری باشد. در عین حال حتی به شرط تحقق رشد تولید ۵۰ درصدی خودرو، موضوع قیمت‌گذاری مستلزم بازنگری و تجدیدنظراست. وی با تأکید براینکه شورای رقابت پیش از تعیین فرمول جدید باید ابتدا کارشناسی دقیق انجام دهد و تست‌های می‌دانی صورت گیرد، گفت: فرمول جدید شورای رقابت باعث شوک قیمت و هیجان به بازار شد. میرمحمدی افزود: پیش از اینکه رئیس شورای رقابت در روز سه‌شنبه هفته گذشته فرمول جدید شورای رقابت را اعلام کند ما روز دوم دی‌ماه طی نامه‌ای به وزیر صنعت که به رئیس شورای رقابت نیز رونوشت شد، خواستیم تا با توجه به اینکه کشور در وضعیت بحرانی و التهاب قرار دارد برای تصمیم‌گیری در مورد قیمت‌گذاری و بازار خودرو، کارشناسی لازم صورت گیرد اما دیدیم که فرمول جدید یک‌شبه اعلام شد و کارشناسی لازم در این مورد صورت نگرفت. وی تصریح کرد: در صحبتی که با مسئولان وزارت صنعت و حتی معاون وزیر صنعت داشتیم، گفتند که فرمول جدید شورای رقابت یک فضای تصاعدی را در بازار خودرو ایجاد می‌کند و باعث فشار به مردم خواهد شد، گرچه آنها نیز به دنبال افزایش قیمت هستند اما نمی‌خواهند به مردم فشاری وارد شود. بازرس کل امور صنعت سازمان بازرسی تأکید کرد: ما این موضوع را پیگیری خواهیم کرد زیرا میزان تقاضا برای خرید خودرو به دلیل انحصار تولید داخل و منع واردات، همچنان صعودی خواهد بود. در نتیجه باید ببینیم چه میزان خودرو باید در کشور تولید شود تا به تقاضای بازار جواب داده شود. انتهای پیام / ب
به گزارش خبرگزاری فارس از خرمشهر، «به یاد حاج قاسم، حاضرید چه خدمتی انجام دهید» این نام پویشی بود که یک ماه پیش از فرا رسیدن سالگرد شهادت سپهبد، حاج قاسم سلیمانی در شهر خرمشهر راه‌اندازی شد. پویشی که خرمشهری‌ها به ویژه جوانان جهادی، برای تحقق آن به نحواحسن به پا خاستند و به عشق سردار دلها هر فرد در حد و توان خود عاشقانه خدمت کردند. برای اطلاع از جزئیات این پویش و خدمات صورت گرفته، با حجت‌الاسلام رضا متوسل رئیس اداره تبلیغات خرمشهر به گفت‌وگو پرداختیم. فارس: امروز سالگرد شهادت حاج قاسم است، یک سال بدون سردار چگونه گذشت؟ متوسل: حاج قاسم انسان تاریخ‌ساز بود و خاصیت انسان‌های تاریخ‌ساز، ادامه داشتن آنها حتی پس از مرگ است. بر همین اساس اگرچه یک سال محروم از حاج قاسم هستیم اما حضور این شهید در میان مردم پررنگ‌تر از سابق است. مردم با رفتن حاج قاسم داغ سنگینی در دلهای خود احساس کردند اما کماکان حضور این شهید والامقام را در میان خود احساس می‌کنند. اگر پیش از این نقش و تصویر حاج قاسم در اماکن خاصی نصب می‌شد اما پس از شهادت، نقش و تصویر حاج قاسم بر تمام دیوارها و خانه‌ها و دل‌ها نقش بست و قلب تمام مردم آکنده از عشق به این مرد الهی شد. فارس: علت و راز محبوبیت حاج قاسم در چیست؟ متوسل: علت اصلی محبوبیت حاج قاسم این بود که این مرد بزرگ تمام کارهای خود را برای رضای الهی انجام می‌داد، در قرآن کریم آمده است: کسانی که ایمان به خدا بیاورند و عمل صالح انجام دهند، خدای متعال آنها را محبوب مردم می‌کند. حاج قاسم محبوب همه مردم بود چرا که عمل صالحش همراه با اخلاص بود، عملش متعلق به خدا بود و هیچ چشم داشتی از کسی نداشت و تمام مردم را به یک دید نگاه می‌کرد و همه را دوست داشت. فارس: اصلی‌ترین وصیت حاج قاسم به جوانان چیست؟ متوسل: اگر وصیت‌نامه مالامال حاج قاسم را مرور کنیم، متوجه خواهیم شد که این وصیت‌نامه مهم، یک نکته اساسی و محوری دارد، همانگونه که وصیتنامه شهدا نیز از این مساله برخودار بودند. ولایت‌فقیه و حرکت در این مسیر، بزرگترین توصیه حاج قاسم سلیمانی به ملت شریف به ویژه جوانان است، ولایت و رهبری خط قرمز حاج قاسم بود. فارس: پویشی تحت عنوان «به یاد حاج قاسم، حاضرید چه خدمتی انجام دهید» در خرمشهر راه‌اندازی شد. در این رابطه توضیح دهید؟ متوسل: به مناسبت سالگرد شهادت سردار سرافراز حاج قاسم سلیمانی از یک ماه قبل از فرا رسیدن سالگرد، یک عملیاتی با همکاری گروه‌های جهادی خرمشهر و به صورت کاملا مردمی پی‌ریزی شد. در این پویش به دنبال این بودیم که همانگونه که حاج قاسم سلیمانی تمام زندگی خود را برای خدمت به مردم و محرومان وقف کرده بود، ما نیز در یک مسیر جهادی بتوانیم به مردم و محرومان خدمت‌رسانی ویژه‌ای داشته باشیم. فارس: در این پویش چه اقداماتی انجام شد و میزان مشارکت چگونه بود؟ متوسل: این پویش در ۲۰ بند و با قالب جهادی، مواسات و فرهنگی تشکیل شد، ما از مردم خواستیم که به عشق حاج قاسم حاضرند چه اقداماتی را انجام دهند و چه خدمتی به محرومان کنند، که خوشبختانه با حضور پرشور و کم‌سابقه مردم روبه‌رو شدیم، اقدامات بسیار خوب، مثبت و ارزنده‌ای توسط مردم برای محرومان رقم خورد. برخی از پزشکان ما با پیوستن به این پویش، بیماران فراوانی را رایگان و به عشق حاج قاسم ویزیت کردند، برخی از مردم نیز در قالب اهدا و توزیع بسته‌های غذایی به یاری محروم شتافتند و برخی نیز کمک‌های نقدی را به آنها رساندند. بازسازی منازل محرومان، تجهیز و تعمیر آنها، توزیع لوازم بهداشتی و به راه انداختن مراسمات معنوی و مذهبی از دیگر اقدامات مردم خرمشهر در زیر نظر این پویش بود. همچنین قرار است درمانگاه بخش مینوشهر تحت نظر پویش حاج قاسم توسط یکی از خیرین عزیز تجهیز شود. خوشبختانه مشارکت مردم در این پویش بسیار بالا بود و خرمشهری‌ها رکورد زدند. امیدواریم در سایر ایام سال نیز این روند را در قالب گروه‌های جهادی و با همت مردم اجرا کنیم. فارس: اینگونه پویش‌ها چه تاثیری در پرورش روحیه جهادی دارد؟ متوسل: این پویش‌ها باعث هم‌افزایی و همفکری و هماهنگی میان گروه‌های جهادی و مردمی شهرستان می‌شود که می‌توان از تجربیات یکدیگر بهره برد و کارها بهتر و سریعتر انجام گیرد. طبیعتا روحیه جهادی با این اقدامات تقویت می‌شود و جوانان فراوانی همچون قاسم سلیمانی وارد عرصه و به نوعی مرد میدان می‌شوند. فارس: حرف پایانی؟ متوسل: ما معتقد هستیم حاج قاسم از بین ما نرفته است، بلکه روح و جان این شهید عزیز در میان ما است و ما باید از روح بزرگ و ملکوتی این شهید مدد بگیریم و به اذن خدا بتوانیم در مسیر مکتب حاج قاسم گام برداریم و انقلاب اسلامی را به انقلاب امام عصر (عج) متصل کنیم چرا که این آرزوی حاج قاسم بود. گفت‌وگو از محسن یوسفی انتهای پیام / و
به گزارش خبرنگار تشکل‌های دانشگاهی خبرگزاری فارس، نشست تخصصی برنامه‌های پژوهشی- تربیتی و الگوسازی در تربیت جوانان با معیارهای سبک زندگی شهدا به مناسبت سالگرد شهادت سردار سلیمانی با حضور روسای دانشکده‌های روانشناسی کشور در نهاد نمایندگی مقام معظم رهبری در دانشگاه‌ها برگزار شد. حجت‌الاسلام رستمی رئیس نهاد نمایندگی مقام معظم رهبری در دانشگاه‌ها طی سخنانی در این مراسم با اشاره به مسئولیت سنگین اساتید دانشگاه به خصوص اساتید حوزه علوم تربیتی برای معرفی مکتب حاج قاسم گفت: یکی از کارهایی بنیادینی که می‌شود کرد شاید سوق دادن پایان‌نامه‌ها و پژوهش‌ها به سمت شناخت سردار سلیمانی و امثال این شهید و معرفی مولفه هایی که از شخصیت ایشان می‌شود استخراج کرد، باشد و انتظار می‌رود بتوانیم به این مسئولیت عمل کنیم. وی در بخش دیگری از این نشست افزود: مکتب شهید سلیمانی به عنوان یک فرصت و ظرفیت در اختیار دانشگاه‌های ما قرار دارد و باید از این فرصت به بهترین شکل استفاده شود. رستمی ادامه داد: همه جوامع نیاز به قهرمان، اسطوره و الگو برای معرفی و ایجاد انگیزه و به حرکت وا داشتن برای رسیدن به قله‌ها دارند و ملت‌های کهنی مانند ملت ایران در تاریخ خودش اسطوره‌ها و قهرمان‌های زیادی را دارند. این در حالی است که گاهی اوقات جوامعی که اسطوره‌ای ندارند دست به جعل اسطوره می‌زنند و گاهی هم این اسطوره‌های جعلی تبدیل به قهرمانان ملت‌های دیگر هم می‌شوند. مانند آنچه هالیوود به دنبال آن است. وی گفت: ما یک قهرمان واقعی داریم که علیرغم شهرت گریزی، و میل به فاصله گرفتن از دیده شدن به یک قهرمان و نمادی تبدیل می‌شود که نه‌تنها ملت ایران بلکه مردم کشورهای دیگر هم به ایشان به عنوان یک قهرمان نگاه می‌کنند. نماینده رهبر انقلاب در دانشگاه‌ها اضافه کرد: این مسئله به عنوان یک فرصت در اختیار دانشگاه‌های ما قرار دارد و اساتید در حوزه‌های مختلف علوم تربیتی، مشاوره و حوزه‌های دیگر می‌توانند نقش فراوانی در معرفی و شناخت این الگو داشته باشند. حجت‌الاسلام رستمی، توجه اساتید و دانشگاه‌ها به الگوهایی مانند سردار سلیمانی در کلاس‌های درس و معرفی این الگوها را از اقدامات مهم دانست و اظهار داشت: هدایت پژوهش‌ها و پایان‌نامه‌ها به سمت این الگوها برای تولید محتوا، برگزاری جلسات هم‌اندیشی، ترجمه آثار و …. از اقداماتی است که می‌توان در دانشگاه‌ها انجام داد. وی گفت: دانشگاه فرهنگیان با توجه به اینکه دانشگاه تریبت معلم است هم باید یک کار ویژه در این حوزه تعریف کند و همه عزیزان هم کمک کنند تا کاری در شان شهیدسلیمانی انجام شود. انتهای پیام /
به گزارش خبرگزاری فارس از مشهد به نقل از پایگاه اطلاع‌رسانی آیت‌الله سید احمد علم الهدی، پیکر مطهر آیت‌الله مصباح یزدی، نماینده مردم خراسان رضوی در مجلس خبرگان رهبری ساعتی قبل وارد مشهد شد. آیت‌الله علم‌الهدی نماینده ولی‌فقیه در خراسان رضوی با حضور در فرودگاه شهید هاشمی‌نژاد مشهد، به استقبال پیکر این عالم ربانی رفت. گفتنی است؛ پیکر آیت‌الله مصباح یزدی صبح فردا در حرم امام رضا (علیه‌السلام) تشییع می‌شود. انتهای پیام / ۷۰۰۳۱ / و
به گزارش خبرگزاری فارس به نقل از روابط عمومی شهرداری بجنورد، طی مراسمی با حضور فرمانده سپاه جوادالائمه خراسان شمالی، فرمانده نیروی انتظامی خراسان شمالی، نماینده ولی‌فقیه در استان از سردیس سردار سلیمانی رونمایی شد.
به گزارش گروه سلامت خبرگزاری فارس، علیرضا زالی، رئیس ستاد مقابله با کرونا کرونا در کلانشهر تهران در نامه‌ای خطاب به تقوی نژاد، معاون توسعه مدیریت، منابع و برنامه‌ریزی وزارت بهداشت خواستار افزایش دریافتی نیروهای شرکتی شد. در این نامه آمده است: ضمن تقدیر و تشکر از جناب‌عالی و همه دست اندرکاران مدیریتی وزارت متبوع و سازمان‌های بالادستی دخیل در (توسعه روش‌های جبران خدمت) کارکنان جان بر کف، خدوم و مساعی نظام سلامت خصوصا عزیزان موثر بر تصویب و اجرای افزایش اخیر فوق‌العاده ویژه که قطعا بر روحیه همسنگران خسته از مبارزه با پاندمی کووید ۱۹ تاثیر بسزایی خواهد داشت. به استحضار می‌رساند در حالی که این افزایش فوق‌العاده ویژه، دامنه مشمول گسترده‌ای حتی تا کارکنان طرحی و متعهدین خدمت دارد، ولی متاسفانه کارکنان شرکتی که از قضا غالبا از اقشار آسیب‌پذیر و کم‌درآمد هستند را شامل نمی‌شود. لذا ضمن قدردانی مجدد از همه مساعدت‌های حضرت‌عالی، خواهشمند است در صورت صلاحدید تمهیدات لازم در خصوص تکمیل دامنه شمول این اقدام خیرخواهانه دولت به همکاران عزیز شرکتی نیز به عمل آید. انتهای پیام /
به گزارش خبرگزاری فارس از اقلید، یکی از بزرگترین رزمایش مواسات و همدلی امروز به همت جهادگران مکتب سلیمانی، قرارگاه بیانیه گام دوم انقلاب و خیران و نیکوکاران در این شهرستان برگزار شد. فرمانده عملیاتی قرارگاه تبیین و تحقق بیانیه گام دوم انقلاب مکتب سلیمانی اقلید در این آیین که با حضور برخی از مسؤولان شهرستانی، خیران، خانواده شهدا و اعضای این قرارگاه در حسینیه باغنو برگزار شد، با گرامیداشت یاد شهید سپهبد حاج قاسم سلیمانی بیان داشت: در راستای عمل به فرامین و منویات مقام معظم رهبری برای استفاده از ابتکارات جدید و در ادامه اجرای رزمایش مواسات و همدلی، با کمک و همراهی خیران و کشاورزان نیکوکار شهرستان اقلید و تعامل و همدلی برخی از مسؤولان شهرستانی اقدام به تهیه سبد حمایتی شامل چندین قلم میوه شد. سیدحسین موسوی با اشاره به اینکه این بسته‌ها بین بیماران کرونایی و سایر نیازمندان شهرستان توزیع می‌شود، افزود: طی دو هفته این سبدها تهیه و در دو روز گذشته با همکاری حدود ۵۰ نفر از جهادگران مکتب سلیمانی بسته‌بندی‌شده و به مناسبت نخستین سالگرد شهادت سپهبد حاج قاسم سلیمانی در بین نیازمندان سطح شهرستان توزیع می‌شود. موسوی با تقدیر از خیران و کشاورزان نوع‌دوست سطح شهرستان در همکاری با قرارگاه در اجرای این رزمایش، گفت: برای تهیه و تأمین این بسته‌ها، بیش از ۱۳۰ میلیون تومان هزینه شده است. فرمانده عملیاتی قرارگاه تبیین و تحقق بیانیه گام دوم انقلاب مکتب سلیمانی اقلید به تشکیل کارگروه‌های مختلف این قرارگاه و نیز برخی از رویکردهای آن اشاره و بیان کرد: در ادامه و براساس توصیه‌های مقام معظم رهبری در بیانیه گام دوم، کارهای اصولی و زیربنایی بسیاری انجام می‌شود. موسوی به کارگروه اقتصادی این قرارگاه اشاره کرد و از برنامه‌ریزی صورت گرفته در زمینه اشتغال و بکارگیری و درآمدزایی نیازمندان برای رفع مشکلات اقتصادی و معیشتی شان خبر داد. به گزارش فارس، در اجرای رزمایش مواسات و همدلی، نذر حاج قاسم، که امروز به همت جهادگران مکتب سلیمانی شهرستان اقلید برگزار شد، بیش از هزار و ۱۸۰ بسته حمایتی بین نیازمندان سطح این شهرستان توزیع شد. رونمایی از تمثال سردار دل‌ها، شهید سلیمانی در اقلید به همت شهرداری و شورای اسلامی شهر اقلید و به مناسبت سالگرد شهادت شهید سپهبد حاج قاسم سلیمانی، از تمثال این شهید بزرگوار در میدان ابتدای شهر اقلید رونمایی شد. شهردار اقلید در این آیین که با حضور مسؤولان شهرستانی صورت گرفت یاد شهدا به ویژه شهید سپهبد حاج قاسم سلیمانی را گرامی داشت و تصریح کرد: امنیت، آسایش و عزت امروز را مدیون جانفشانی و ایثار جهادگران عرصه شهادت هستیم. اکبر مسعودی با اشاره به اینکه میدان سرداران شهر اقلید پیش از این به نام شهید حاج قاسم سلیمانی مزین شده بود، تصریح کرد: رونمایی از تمثال سردار دل‌ها در این میدان نیز به مناسبت نخستین سالگرد شهادت شهید سلیمانی و بزرگداشت یاد این شهید صورت گرفت. وی همچنین به برنامه‌ریزی‌های صورت گرفته و پیگیری‌های انجام‌شده در راستای تهیه و نصب تمثال مبارک شهدای اقلید اشاره کرد. انتهای پیام / س
به گزارش خبرنگار سلامت خبرگزاری فارس، علیرضا زالی، رئیس ستاد مقابله با کرونا در کلانشهر تهران با اشاره به آخرین وضعیت بیماران کرونایی در این استان، بیان داشت: حدود ۲۳۵ بیمار جدید کرونایی در ۲۴ ساعت گذشته بستری شدند. وی ادامه داد: ۹۰ بیمار از این تعداد بیمار بستری‌شده در بخش مراقبت ویژه هستند و در مجموع، بیماران کرونایی بستری‌شده در استان تهران ۲۱۴۰ بیمار است که ۸۵۰ بیمار از این تعداد در بخش مراقبت ویژه بستری هستند. رئیس ستاد مقابله با کرونا در کلانشهر تهران با اشاره به ترخیص ۱۳۸ بیمار کرونایی از بیمارستانها در ۲۴ ساعته گذشته، افزود: بسیاری از اصناف هستند که در این دوران بشدت آسیب‌پذیر شدند. زالی یادآور شد: برخی از اصناف از اول شیوع کرونا تعطیل بودند مانند تالارهای پذیرایی، فعالیت فرهنگی مثل سینما، تئاتر؛ اینها آسیب مزمن‌تری نسبت به بقیه دیدند. وی ابراز داشت: به خاطر برخی مصوبات ستاد ملی مقابله با کرونا لاجرم امکان باز گشایی در مناطق نارنجی و زرد برای اینها محقق نبوده است. اولین موضوعی که باید به نظر مورد تاکید قرار گیرد، افزایش بستر حمایتی از این مشاغل است که در اولویت آسیب‌دیدگی بودند. رئیس ستاد مقابله با کرونا در کلانشهر تهران اضافه کرد: این تسهیلات یا در قالب تسهیلات زود بازده یا کم‌بهره باشد. زالی تصریح کرد: موضوع در رابطه با مشاغل با توجه به شکل‌گیری کمیته مشترک بین وزارت بهداشت و کشور در دستور کار مشترک قرار گرفته و قرار است در خصوص این نوع مشاغل تصمیماتی در باره بحث طراحی و باز آرایی نوین پروتکل‌های بهداشتی برای اینها تصمیم‌گیری شود. وی افزود: آنچه در خصوص تعطیلی بوستانها و پارکها پیشنهاد وزارت ورزش بود؛ با توجه به افزایش آلاینده‌های هوا و افزایش آلاینده‌ها در سطح شهر، مستحضرید در زمان اینورژن هوا انجام هرگونه فعالیت ورزشی موجب بار تنفسی می‌شود و می‌تواند هم برای گروه‌های پرخطر و هم گروه‌های حساس خطر آفرین باشد. اظهار داشت: بنابراین چون پارکها به شکلی است که انجام فعالیت‌های ورزشی صبحگاهی یا در سایر اوقات انجام می‌شود؛ پیشنهاد مشخص این است که در مقطع فعلی که ممکن است پارکها محل افزایش فعالیت ورزشی باشند؛ در این زمان پرمخاطر تلقی می‌شود؛ بنابراین این تعطیلی را از این منظر اعلام کردند. ابراز داشت: در رابطه با کرونا دستورالعمل کلی برای بوستانها و پارکها وجود دارد؛ در شرایط فعلی و آلودگی هوا هرگونه فعالیت ورزشی می‌تواند پر مخاطره و خطر آفرین باشد. انتهای پیام /
مالک شریعتی رئیس کمیته انرژی کمیسیون تلفیق بودجه ۱۴۰۰ در گفت‌وگو با خبرنگار پارلمانی خبرگزاری فارس درباره جلسه عصر امروز این کمیسیون که با موضوع سقف فروش نفت در سال آتی برگزار شد، اظهار داشت: آنچه دولت در لایحه بودجه ۱۴۰۰ پیش‌بینی کرده نشان می‌دهد که دولت بنای فروش ۲ ٫ ۳ میلیون بشکه نفت در روز با نرخ تسعیر ۴۰ دلار دارد که بخشی از آن ۴۲۰۰ تومانی و بخشی از آن ۱۷ و ۵۰۰ تومانی است و میانگین آن ۱۱ و ۵۰۰ تومان است. وی افزود: براساس بررسی‌های کمیسیون تلفیق مشخص شد که سقف فروش ۲ ٫ ۳ میلیون بشکه در روز غیر واقعی است و محقق نمی‌شود و در خوشبیانه‌ترین حالت اعضای این کمیسیون مصوب کردند که دولت بتواند تا سقف ۱ ٫ ۵ میلیون بشکه در روز را برای صادرات محقق کند. رئیس کمیته انرژی کمیسیون تلفیق بودجه ۱۴۰۰ تصریح کرد: برای فروش ۱ ٫ ۵ میلیون بشکه نفت در روز در سقف اعلام‌شده بایستی طبق حکم مقام معظم رهبری عمل شود به طوریکه تا فروش یک‌میلیون بشکه نفت در روز بایستی سهم ۲۰ درصد صندوق توسعه ملی لحاظ شده و با فروش ۵۰۰ هزار بشکه باقیمانده هم باید ۳۸ درصد سهم صندوق توسعه ملی پرداخت شود و فروش بیشتر از آن هم بایستی به منظور بازپرداخت بدهی‌های دولت به صندوق توسعه ملی در نظر گرفته شود. شریعتی تأکید کرد: دولت فقط می‌تواند روی منابع حاصل از فروش یک‌میلیون نفت بشکه در روز حساب باز کند. چرا که بیشتر از آن سهم شرکت ملی نفت و یا صندوق توسعه ملی است و یا سهم بازپرداخت بدهی‌های دولت به این صندوق در سال ۱۴۰۰ است که سررسید آن در سال آتی فرا می‌رسد. وی افزود: عملا دولت می‌تواند درباره منابع استحصال شده فروش یک‌میلیون بشکه نفت در روز حساب کند. رئیس کمیته انرژی کمیسیون تلفیق بودجه ۱۴۰۰ گفت: کمیسیون تلفیق ۱۴۰۰ راه دولت را برای فروش بیش از یک‌میلیون بشکه نفت در روز باز گذاشته است و به همین دلیل دولت دوازدهم از ۵ ماه باقیمانده از عمرش و دولت بعدی می‌توانند به صورت میانگین ۱ ٫ ۵ میلیون بشکه نفت را در روز بفروشند. انتهای پیام /
محمدباقر قریشی در گفت‌وگو با خبرنگار فارس در ارومیه، با اشاره به اهمیت آرتمیا در صنعت آبزی‌پروری کشور، اظهار داشت: آرتمیا در حال حاضر تنها منبع تغذیه صنعت پرورش میگو و ماهیان خاویاری به همراه ماهیان زینتی در کشور به شمار می‌رود و در بخش صنعت پرورش میگو تنها منبع تغذیه بوده و تاکنون جایگزینی برای آرتمیا پیدا نشده است. وی با بیان اینکه دریاچه ارومیه دومین منبع آب شور و آرتمیا در دنیا به شمار می‌رود، تصریح کرد: طی ۲ دهه اخیر خشک شدن دریاچه ارومیه موجب شد زیست تنها موجود زنده دریاچه آرتمیا نیز به خطر بیافتد و نتوانیم بهره‌برداری مناسبی از آرتمیا داشته باشیم. مدیر شیلات و آبزیان آذربایجان‌غربی با بیان اینکه در حال حاضر ۹۸ درصد از نیاز ۲۵ تنی کشور به آرتمیا از خارج کشور تامین می‌شود، عنوان کرد: این درحالی است که در کشور به خصوص آذربایجان‌غربی نه‌تنها ظرفیت بالایی برای تامین نیاز صنعت آبزی‌پروری به آرتمیا را داریم بلکه در صورت اجرایی شدن طرح‌های در دست اجرا می‌توان بخش زیادی از آرتمیای تولیدی را نیز صادر و ارز آوری خوبی عاید کشور کرد. قریشی با اشاره به اینکه در حال حاضر هر کیلو سیست (تخم) آرتمیا در دنیا ۵۰ تا ۱۰۰ دلار ارزش‌گذاری شده است، یادآور شد: دریاچه ارومیه و اراضی حاشیه این دریاچه در آذربایجان‌غربی و آذربایجان شرقی ظرفیت بسیاری بالایی برای تولید و تکثیر آرتمیا را دارند. وی از آذربایجان‌غربی به عنوان خواستگاه و زادگاه آرتمیا ارومیانا نام برد و اضافه کرد: طی ۲ سال اخیر با ترسالی و بهبود نسبی شرایط دریاچه ارومیه وضعیت آرتمیا نیز بهبود یافته و زمینه بهره‌برداری اصولی از این موجود زنده با ارزش فراهم‌شده است. این مقام مسوول با اشاره به تکثیر و پرورش آرتمیا به صورت مصنوعی با هدف حفظ ذخایر آن در دریاچه ارومیه اذعان کرد: در سال ۷۴ مجتمع ۲ هزار هکتاری اراضی دشت فسندوز برای پرورش ماهیان گرمابی میاندوآب احداث شد اما به دلیل نداشتن صرفه اقتصادی و نبود آب موردنیاز این طرح راکد ماند. قریشی با اشاره به تغییر کاربری این مجتمع به دلیل وجود آب شور، اتصال انتهای این دشت به دریاچه ارومیه و تامین راحت‌تر آب شور از طریق زهکش‌ها برای پرورش آرتمیا به صورت مصنوعی عنوان کرد: مطالعات تغییر کاربری مجتمع ۲ هزار هکتاری دشت فسندوز برای پرورش آرتمیا به روش مصنوعی از سال ۹۰ آغاز شد و در ۲ سال اخیر نیز موفق به تولید و تکثیر آرتمیا در این مجتمع شدیم. افتتاح ۲۰۰ هکتار استخر پرورش آرتمیا در دشت فسندوز اسفندماه امسال مدیر شیلات و آبزیان آذربایجان‌غربی با بیان اینکه با اینکه در هر هکتار از این مجتمع می‌توان ۱۰۰ کیلو آرتمیا تولید و روانه بازارهای داخلی و خارجی کرد، گفت: از دو هزار هکتار مجتمع دشت فسندوز ۷۰۰ هکتاری در سال‌های گذشته به اشخاص واگذار شده و یک هزار و ۳۰۰ هکتار آن نیز با تضمین سرمایه گذاری مطمعن آماده واگذاری به متقاضیان است. وی با اشاره به اینکه از ۷۰۰ هکتار واگذار شده از مجتمع دشت فسندوز میاندوآب ۵۰۰ هکتار استخر پرورش آرتمیا وارد فاز اجرایی شده که ۲۰۰ هکتار آن اسفندماه امسال آماده بهره‌برداری است، افزود: بر اساس برآوردهای کارشناسان این حوزه این طرح ۳۶ درصد بازده اقتصادی دارد. قریشی با بیان اینکه بر اساس رایزنی و توافق با شرکت آب منطقه‌ای آذربایجان غربی مشکلی در تامین آب مورد نیاز استخرهای احداث‌شده در این مجتمع وجود ندارد، تصریح کرد: با توجه به وجود ظرفیت مناسبی که در امر پرورش آرتمیا در استان وجود دارد با پرورش این آبزی می‌توان علاوه بر نیازهای داخلی، صادرات نیز داشته باشیم. زمینه تولید ۱۰۰ کیلوتخم آرتمیا در هر استخر مجتمع ۲۰۰۰ هکتاری دشت فسندوز فراهم شد مدیر شیلات و آبزیان آذربایجان‌غربی با تاکید بر اینکه سالانه در هر هتکار از استخرهای خاکی این مجتمع ۱۰۰ کیلو تخم آرتمیا و یک تن نیز بیومث آرتیمیا تولید می‌شود، ادامه داد: دشت فسندوز میاندوآب محلی منحصر به فرد است که به صورت استاندارد و پایلوت از سال ۱۳۹۳ تا کنون آرتمیا در آن تولید می‌شود. وی با اشاره به اینکه هم‌اکنون در سایه مطالعات و تحقیقات موجود به راحتی می‌توان این نوع را بدون دغدغه به بخش خصوصی برای تکثیر و پرورش معرفی کرد و در سطح وسیع در صورت اعطای مجوز به تولید پرداخت، افزود: بسیاری از اراضی حاشیه دریاچه ارومیه این روزها بلااستفاده مانده است و می‌توان پرورش آرتمیا را در این اراضی انجام داد. خاطرنشان می‌شود اولین بار در کشور از سال ۱۳۷۸ تا ۱۳۸۰ برداشت صنعتی آرتمیا از دریاچه ارومیه انجام شد که این برداشت به دلیل کاهش شدید آب دریاچه ارومیه، افزایش میزان شوری آن و به صفر رسیدن آرتمیای زنده موجود در دریاچه به صفر رسید. آرتمیا موجود کوچکی است که به عنوان غذای زنده در تغذیه آغازین میگو، ماهیان دریایی، ماهیان خاویاری و ماهیان زینتی کاربرد وسیعی دارد. انتهای پیام /
به گزارش خبرگزاری فارس از همدان، سوژه پیگیری فساد مالی در ورزش همدان یکی از موضوعات ثبت‌شده در سامانه فارس من است که سخنگوی اداره کل ورزش و جوانان استان همدان در این زمینه با اشاره به موارد مطرح‌شده پیرامون پرونده قضایی مدیرکل اسبق ورزش و جوانان استان اظهار کرد: پرونده فساد مالی در دستگاه ورزش استان سمنان هنوز در دادگاه این استان باز است و هیچ‌گونه حکمی برای آن صادر نشده است. حمدالله چاروسایی ادامه داد: مدیرکل اسبق ورزش و جوانان استان همدان یکی از متهمان این پرونده است که فعلا تاریخ برگزاری دادگاه مشخص نیست و نمی‌توان حرف خاصی را مطرح کرد. وی بیان کرد: البته ناگفته نماند جابجایی این مدیرکل با مدیرکل فعلی ورزش همدان از سوی وزارت ورزش و جوانان انجام‌شده است و هیچ ربطی به این پرونده قضایی نداشته است. سخنگوی ورزش و جوانان استان همدان اضافه کرد: بحث فساد مالی در حال حاضر یک اتهام اثبات نشده است و نمی‌توان به سادگی اعلام کرد که مدیرکل اسبق دستگاه ورزش استان در این پرونده محکوم است زیرا هنوز رأیی از سوی دادگاه و دستگاه‌های ذی‌صلاح صادر نشده است. وی در پایان سخنانش خاطرنشان کرد: قطعا پس از اعلام رأی دادگاه، موارد بیشتر در این زمینه به مردم اطلاع‌رسانی خواهد شد. انتهای پیام / ۸۹۰۴۲ / خ
به گزارش خبرگزاری فارس از شبستر، علیرضا رزم حسینی در مراسم افتتاح خطوط یک واحد تولیدی مواد غذایی در شبستر اظهار داشت: ظرفیت و پتانسیل برای صادرات صنایع غذایی تا ۱۰ میلیارد دلار نیز امکان‌پذیر می‌باشد که این مهم به برکت مجاهدان اقتصادی امکان‌پذیر است. کارآفرینان مجاهدان اقتصادی هستند وی در ادامه با اشاره به فرمایشات مقام معظم رهبری در تکریم کارآفرینان، بیان کرد: مقام معظم رهبری از کارآفرینان و تولیدکنندگان به عنوان مجاهدان اقتصادی نام‌برده‌اند و فرهنگ دینی ما نیز بر موضوع کارآفرینی و اشتغال‌زایی تاکید دارند. ارج نهادن به مجاهدت کارآفرینان و تولیدکنندگان توسط نظام وزیر صمت اضافه کرد: اگر بخواهیم منصفانه قضاوت کنیم، کسانی که باعث ایجاد شغل و کارآفرینی می‌شوند شخصیت‌های بزرگی محسوب می‌شوند که نظام و انقلاب آنها را ارج می‌نهد. رزم حسینی در ادامه با بیان اینکه قدرشناسی از کسانی که بانی خیر (برکت) شوند، باید فرهنگ‌سازی شود، گفت: جهانی شدن قالی تبریز به همت کارآفرینان بوده است و برند شیرین عسل به عنوان یکی از برندهای برتر صنایع غذایی کشور، در کنار دیگر برندها به همین شیوه در جهان صادر کننده نمونه شده است. وی در ادامه با بیان اینکه شغل و کارآفرینی باید به وسیله بخش خصوصی ایجاد شود، تصریح کرد: کشور را باید با شرکت‌های بزرگ، نامور و توانمند آن بسازیم و در گام دوم انقلاب به دنبال اقتصادی قوی برای خانوار شهری و روستایی توسط همین شرکت‌ها هستیم. انتهای پیام / ۶۰۰۰۱ / و
حامد صفاری در گفت‌وگو با خبرنگار فارس در ارومیه، با بیان تاثیرات آلودگی هوا بر روی سلامتی افراد اظهار داشت: شرایط پایدار جوی آب هوا زمینه را برای ابتلا به بیماری‌های تنفسی و خاص مساعد کرده و ضروری است مردم مراقبت بیشتری داشته و از تردد غیر ضروری در سطح شهر خودداری کنند. وی تصریح کرد: از مردم درخواست داریم که از تردد غیرضروری در فضای باز به شدت خودداری و نوشیدن مایعات و شیر و مصرف سبزیجات تازه و میوه را در سبد غذایی خود قرار دهند. مدیر بحران و پدافند غیرعامل شهرداری ارومیه بیان کرد: طی هفته گذشته تا اواخر هفته جاری شرایط انباشت غلظت آلاینده‌ها به علت جو پایدار بر روی استان وجود دارد که سلامت افراد را تهدید می‌کند. صفاری یادآور شد: از آنجایی که در برخی روزها شاخص کیفی هوا برای عموم ناسالم گزارش می‌شود، مردم باید به این نکته دقت داشته باشند که در مواقع غیرضروری از منزل خارج نشوند. وی تأکید کرد: همه مردم به ویژه گروه‌های حساس از جمله سالمندان، کودکان، مادران باردار، بیماران قلبی، ریوی و تنفسی برای حفظ سلامت خود از حضور در فضای باز به شدت خودداری کنند. مدیربحران و پدافندغیرعامل شهرداری ارومیه خاطرنشان کرد: ریه عضوی است که در برخورد با ویروس کرونا آسیب می‌بیند، بنابراین ریه‌ای که حجم تنفسی آن پایین آمده و سالم نباشد به طور یقین در برابر کووید ۱۹ آسیب‌پذیر و آلودگی هوا علائم بیماری کووید ۱۹ را در افراد مبتلا افزایش می‌دهد. انتهای پیام /
جوان نوشت؛ با سرد‌تر شدن هوا همچون سال‌های قبل آلودگی هوا شدت بیشتری پیدا کرده و فیلتر‌های حاوی نانوالیاف می‌تواند به کاهش آلودگی کمک شایانی کند، از این‌رو یکی از شرکت‌های سازنده فیلتر، فیلتر‌های نانویی برای این منظور تولید و به بازار عرضه می‌کند. این محصول که از سوی محققان نخبه کشور در حوزه مهندسی شیمی تولید شده، به دلیل وجود نانوالیاف، قدرت جذب آلاینده‌های آن نسبت به فیلتر‌های رایج بسیار بالاتر بوده و امکان گیراندازی ذرات زیر ۵ / ۲ میکرون در این فیلتر‌ها وجود دارد. بنابراین شرکت‌ها و کارخانه‌های تولیدی می‌توانند با استفاده از این فیلتر‌ها نسبت به جذب ریزگرد‌ها از خروجی کارخانه اقدام کنند و در نهایت میزان رهایش ریزگرد‌های خطرناک به محیط‌زیست به حداقل برسد. فیلتر‌های صنعتی حاوی نانوالیاف پلیمری یکی از محصولات این شرکت است که قابلیت زدایش ذرات آلاینده از خروجی کارخانه‌ها را دارد و در صنایع سیمان، فولاد، آرد، گچ، روغن نباتی و هر صنعتی که در جریان تولید غبار ایجاد می‌کند، کاربرد دارد؛ فیلتر‌هایی که به صورت معمول در کارخانجات و صنایع استفاده می‌شود میکروفیلتر بوده که قابلیت فیلتراسیون بالایی ندارد، ولی نانوفیلتر‌ها به واسطه جذب بالا و فیلتراسیون سطحی که با استفاده از نانوالیاف صنعتی انجام می‌شود، قابلیت غبارگیری تا سطح قابل‌توجهی را دارند. عملکرد این فیلتر‌ها به دلیل وجود نانوالیاف افزایش‌یافته و در عین حال طول عمر فیلتر نیز بهبود قابل توجهی پیدا می‌کند. این در حالی است که مصرف انرژی دستگاهی که از این فیلتر استفاده می‌کند، کاهش می‌یابد؛ چون وقتی فیلتر دیرتر اشباع می‌شود، افت فشار کمتری ایجاد می‌کند و در نتیجه توان دستگاه را بالا می‌برد. بر اساس اعلام ستاد نانو، نام بیش از ۶۰۰ شرکت داخلی و خارجی در لیست مشتریان این محصول قرار دارد که فولاد مبارکه و ذوب‌آهن اصفهان از جمله این مشتریان به شمار می‌رود. کاربرد این محصول زمانی بهتر مشخص می‌شود که بدانیم دی‌اکسید گوگرد به تنهایی به عنوان دغدغه در کیفیت هوای تهران قلمداد نمی‌شود و باید برای ذرات معلق با قطر کمتر از ۵ / ۲ میکرون چاره‌اندیشی کنیم. این محصول دانش‌بنیان هم دقیقا در همین راستا کاربرد دارد و حریف ذرات معلق با قطر کمتر از ۵ / ۲ میکرون می‌شود. معاون نظارت و پایش محیط‌زیست استان تهران هم در همین زمینه روز گذشته در تشریح روند افزایش دی‌اکسید گوگرد در هوای تهران گفت: «افزایش آلودگی هوا تابع دو موضوع شرایط جوی و انتشار آلاینده‌ها از منابع مختلف است. در حقیقت هنگامی‌که پایداری داشته باشیم تمام پارامتر‌ها افزایش پیدا می‌کنند، اما شدت این افزایش بستگی به حجم آلاینده‌ها دارد.» رستگاری در خصوص ارتباط فعالیت صنایع و افزایش دی‌اکسید گوگرد نیز گفت: «واحد‌های عمده مصرف‌کننده سوخت فسیلی در تهران همچون سیمان تهران تعطیل هستند و نیروگاه بعثت نیز گاز استفاده می‌کنند، بنابراین به نظر می‌رسد افزایش دی‌اکسید گوگرد ناشی از افزایش تجمعی روز‌های گذشته هستند که به این آلایندگی اضافه شده‌است.» وی تأکید کرد: «بی‌تردید اگر صنایع و منابع انتشار آن در تهران تعطیل نمی‌شدند، اعداد برای دی‌اکسید گوگرد بسیار بالاتر می‌رفت، فعلا مشکل ما ذرات معلق با قطر متر از ۵ / ۲ میکرون است، بر همین اساس هرچند که باید دی‌اکسید گوگرد مورد توجه قرار گیرد، اما دغدغه اصلی ما نیست و در طول سال دی‌اکسید گوگرد اکثرا در شرایط پاک است. امروز باید برای ذرات معلق چاره‌اندیشی کنیم.» در حال حاضر بر اساس شاخص‌هایی که جهانی هستند برای حفظ سلامت شاخص صفر تا ۵۰ پاک و ۵۰ تا ۱۰۰ را قابل‌قبول اعلام می‌کنند؛ دی‌اکسید گوگرد در هوای بالا رفته، اما جز سه روز که چند ایستگاه موردی از ۱۰۰ عبور کردن در بقیه روز‌ها در رنج ۵۰ تا ۶۰ قرار داشته‌است. بنابراین در حال حاضر دی‌اکسید گوگرد دغدغه جدی نیست و مشکل اصلی بحث ذرات معلق با قطر کمتر از ۵ / ۲ میکرون هستند، مسئله‌ای که خوشبختانه با ورود به موقع یک شرکت دانش‌بنیان، امکانپذیر شده‌است.
به‌گزارش خبرگزاری فارس به نقل از روابط عمومی اداره‌کل میراث‌فرهنگی، گردشگری و صنایع‌دستی خراسان شمالی، حبیب یزدان‌پناه روز شنبه ۱۳ دی‌ماه ۹۹ با اعلام این خبر گفت: از این رقم، ۲۱ میلیارد و ۳۹ میلیون ریال در بخش دولتی و ۲۵۴۵ میلیارد و ۶۳۲ میلیون ریال در بخش خصوصی، حجم سرمایه‌گذاری طی ۹ ماهه گذشته سال جاری بوده است. وی ادامه داد: مرکز تفریحی گردشگری، هتل، اقامتگاه‌ها بوم‌گردی، مجتمع اقامتی پذیرایی و بین‌راهی، کمپینگ گردشگری و سفره‌خانه سنتی ازجمله پروژه‌های استان است که با هدف توسعه زیرساخت‌های گردشگری و با سرمایه‌گذاری بخش خصوصی در حال اجرا است. مدیرکل میراث فرهنگی، گردشگری و صنایع‌دستی خراسان شمالی با بیان اینکه تعدادی از این پروژه‌ها پیشرفت فیزیکی بالای ۷۰ درصد دارند و بهره‌برداری از آن‌ها در سال جاری پیش‌بینی‌شده است، عنوان کرد: در حال حاضر ۱۵۷ مرکز اقامتی، رفاهی و پذیرایی در استان وجود دارد که ظرفیت پذیرش بیش از یک هزار نفر را دارند. وی افزود: خراسان شمالی با بیش از ۱۱۵ جاذبه گردشگری، ۲۴ منطقه نمونه ملی و استانی و هشت روستای هدف گردشگری مقصدی بکر برای طبیعت دوستان و علاقه‌مندان به فرهنگ و آئین‌های اقوام مختلف است. انتهای پیام / ن
به گزارش گروه بین‌الملل خبرگزاری فارس، «ایرج مسجدی»، سفیر جمهوری اسلامی ایران در بغداد با «لؤی الیاسری»، استاندار نجف عراق دیدار کرد. بنا به گزارش شبکه الغدیر، مسجدی در این دیدار راه‌های تقویت همکاری مشترک بین دو کشور از جمله همکاری اقتصادی، گردشگری و عمرانی را با استاندار نجف بررسی کرد. بر اساس این گزارش، استاندار نجف اشرف در این دیدار بر حمایت از طرح‌های مشترک بین ایران و عراق از جمله در ارتباط با گردشگری، و استقبال از زوار تأکید کرده است. ایران و عراق به دلیل مشترکات فرهنگی و دینی سالانه پذیرای چند هزار گردشگر و زائر اماکن مقدس هستند. انتهای پیام /.
به گزارش گروه بین‌الملل خبرگزاری فارس، وزارت دفاع تایوان عصر شنبه به وقت تهران مدعی ورود یک فروند هواپیمای نظامی چین به جنوب غربی این جزیره شد. وزارت دفاع تایوان مدعی شد که یک فروند هواپیمای نظامی «وای- ۸» نیروی هوایی چین شنبه بعد از ظهر به وقت محلی وارد منطقه پدافند هوایی تایوان شد و با واکنش به موقع جنگنده‌ها و پدافند نیروی هوایی، منطقه را ترک کرد. این ادعا در حالی صورت گرفته که وزارت دفاع چین تاکنون واکنشی به آن نشان نداده است. چین، تایوان را بخشی از خاک سرزمین اصلی خود می‌داند و اعلام کرده از طریق گفت‌وگو یا به روش نظامی آن را پس خواهد گرفت. در حال حاضر سازمان ملل متحد و بسیاری از کشورهای عضو آن، تایوان را کشور مستقل نمی‌دانند. تایوان چندی قبل نیز مدعی حضور یک فروند هواپیمای ضد زیر دریایی چین در منطقه پدافند هوایی خود در جنوب غربی این جزیره شد. وزات دفاع تایوان مدعی شد یک فروندهواپیمای ضد زیر دریایی «وای ۸» روز شنبه وارد منطقه شناسایی پدافند هوایی شد. وزارت دفاع تایوان مدعی شده که در واکنش به این اقدام، جنگنده‌های تایوانی مبادرت به پرواز سریع برای رهگیری هواپیمای چینی کرده و پیام‌های رادیویی ارسال کردند. انتهای پیام /.
به گزارش خبرگزاری فارس، اسامی داوران قضاوت کننده در این دیدارها به شرح زیر است: *دوشنبه ۱۵ دی ۹۹ صنعت نفت آبادان – نفت مسجد سلیمان عباس راکی – ولی کاووسی – رحیم حاجی پور- مرتضی یوسف شهریاری کمک‌داور اضافی ۱ و ۲: رضا قاسمی – عبدالنبی پورخلف ناظر: حیدر شکور فولاد خوزستان – مس رفسنجان کوپال ناظمی – حسن یوسفی – عباس پور حیدری – حمید رضا افشون کمک‌داور اضافی ۱ و ۲: امید سعید فر- احمد محمدی ناظر: علی‌نقی مصطفی نژاد شهر خودرو مشهد- سایپا علی بای – حسین مرادی – علیرضا طاهرخانی- میلاد قاسمی دماوندی کمک‌داور اضافی ۱ و ۲: کیوان علیمحمدی- یعقوب آشوری ناظر: مسعود مرادی استقلال – آلومینیوم اراک سید علی‌اصغر مومنی – رحیم شاهین – علی‌اکبر عظیم پور- محمد راهی کمک‌داور اضافی ۱ و ۲: یاسر همرنگ – پیمان فرخی مهر ناظر: محسن ترکی *سه شنبه ۱۶ دی ۹۹ پیکان تهران- نساجی مازندران حسین زیاری – علی‌اکبر نوری – احمد کاظم لو – امیر رضا آشور ماهانی کمک‌داور اضافی ۱ و ۲: مصطفی بینش – مسعود حقیقی ناظر: علیرضا یزدانی ذوب‌آهن اصفهان- تراکتور حسن اکرمی – علی میرزابیگی – امید افخمی – رحیم حاجیلو کمک‌داور اضافی ۱ و ۲: علی صفایی – امیر سامان سلطانی ناظر: نادر جعفری *معوقه هفته هفتم پرسپولیس – سپاهان اشکان خورشیدی – حسن ظهیری – فرهاد مروجی – مهدی عالیقدر کمک‌داور اضافی ۱ و ۲: حمید حاج ملک – میثم حیدری ناظر: سعید بطحایی انتهای پیام /
به گزارش گروه بین‌الملل خبرگزاری فارس، نتایج یک نظرسنجی نشان داد هزاران نفر از کارکنان بخش بهداشت آمریکا از بیم عوارض جانبی حاضر نیستند واکسن کرونا دریافت کنند. به نوشته روزنامه «دیلی میل»، طبق این نظرسنجی ۶۰ درصد کارکنان یک مرکز نگه‌داری سالمندان در ایالت اوهایو، حدود نیمی از کارکنان بخش بهداشت یکی از مناطق کالیفرنیا و ۴۰ درصد از پرستاران شهر لس‌آنجلس از دریافت واکسن کرونا امتناع می‌کنند. شرکت‌کنندگان در این نظرسنجی می‌گویند از عوارض جانبی خطرناک دریافت این واکسن نگران هستند و نمی‌خواهند با آن‌ها مانند موش آزمایشگاهی رفتار شود. علاوه بر دو پرستار آمریکایی در ایالت آلاسکا، شماری از دریافت کنندگان واکسن «فایزر-بیون‌تک» در آلمان و انگلیس نیز پس از تزریق این واکسن دچار حساسیت شدید شدند. به نوشته دیلی میل تنها در دو بیمارستان ایالت کالیفرنیا، واکسن‌های کرونا بلا استفاده در قفسه‌ها مانده‌اند و پرستاران حاضر به تزریق آن‌ها نیستند. از این رو شماری از کارکنان این دو مرکز که از عوارض جانبی نگرانی ندارند، واکسن‌های اضافه را به بستگان خود تزریق می‌کنند. تأیید واکسن فایزر از سوی «دونالد ترامپ» رئیس‌جمهور آمریکا و توزیع آن در این کشور در حالی انجام‌شده است که مقامات بهداشتی هشدار داده بودند بررسی‌های لازم بر روی این واکسن هنوز به اتمام نرسیده‌اند. تأیید واکسن فایزر در انگلیس حتی زودتر از آمریکا صورت گرفت و «آنتونی فائوچی» از مقامات گروه مقابله با ویروس کرونا در دولت آمریکا، آن را اقدامی عجولانه توصیف کرد. انتهای پیام /.
به گزارش گروه بین‌الملل خبرگزاری فارس، «میخائیل اولیانوف» نماینده روسیه در سازمان‌های بین‌المللی در وین اتریش در پیامی در توییتر تصمیم ایران برای آغاز غنی‌سازی ۲۰ درصد را قابل پیش‌بینی توصیف کرد. وی در این پیام توییتری نوشت: «تصمیم تهران برای آغاز غنی‌سازی ۲۰ درصد اورانیوم به خصوص در سایه ضرورت قانونی که اخیرا در پارلمان ایران تصویب شد کاملا قابل پیش‌بینی بود. تنها سوال این است که چنین اقدامی در شرایط فعلی چقدر به موقع است.» روزنامه وال‌استریت ژورنال دیروز خبر داد که آژانس بین‌المللی انرژی اتمی به شورای حکام اطلاع داد که ایران در تاریخ ۳۱ دسامبر ۲۰۲۰ (۱۱ دی ۱۳۹۹) نامه‌ای ارسال کرده و در آن از قصد خود برای تولید اورانیوم غنی‌شده ۲۰ درصد در فردو را در راستای طرح مجلس ایران اعلام کرده است. خبرنگار وال‌استریت ژورنال ادامه داد که ایران اعلام نکرده که چه زمانی غنی‌سازی ۲۰ درصد را آغاز خواهد کرد و همچنین در این نامه اعلام‌شده که ایران تا ۲۰ درصد غنی‌سازی خواهد کرد و معلوم نیست که این بدان معناست که آیا غنی‌سازی اورانیوم را به ۲۰ درصد یا کمتر از آن می‌رساند. اخیرا مجلس شورای اسلامی در چارچوب گام‌های کاهش تعهدات هسته‌ای و نامه رئیس‌جمهور ایران به کشورهای اروپایی، در پاسخ به روند اقدامات خصمانه آمریکا علیه جمهوری اسلامی ایران و همراهی کشورهای اروپایی با آن، طرح اقدام راهبردی برای لغو تحریم‌ها را به تصویب نهایی رساند. براساس ماده ۱ مصوب این طرح در راستای تامین شروط ۹ گانه مقام معظم رهبری در خصوص توافق هسته‌ای، سازمان انرژی اتمی ایران موظف است بلافاصله پس از تصویب این قانون، جهت مسائل صلح‌آمیز نسبت به تولید اورانیوم با غنای ۲۰ درصد اقدام و سالانه به میزان حداقل ۱۲۰ کیلوگرم آن را در داخل کشور ذخیره کند و همچنین سازمان مذکور موظف است نیاز کشور برای مصارف صلح‌آمیز به اورانیوم با غنای بالای ۲۰ درصد را به طور کامل و بدون تأخیر تأمین کند. انتهای پیام /.
به گزارش خبرگزاری فارس از یاسوج، آیت‌الله سید نصیر حسینی نماینده ولی‌فقیه در استان کهگیلویه و بویراحمد طی پیام تسلیتی به مناسبت درگذشت علامه مصباح یزدی این‌گونه آورده است: ارتحال غم‌بار عالم ربانی فقیه و فیلسوف انقلابی مجاهد فرزانه یار دیرین انقلاب و رهبری معظم؛ حضرت آیت‌الله مصباح یزدی را به پیشگاه مقدس امام عصر ارواحنا له الفدا و مقام معظم رهبری جامعه روحانیت، حوزه‌های علمیه و بیت مکرم ایشان تسلیت می‌گویم. در ادامه این پیام تسلیت آمده است: شخصیتی که رنج‌های زیادی برای پیروزی انقلاب و عزت و استقلال ملت کشید و برای دفاع از مبانی اسلام و انقلاب زحمت‌ها برد و چون ستاره‌ای در آسمان معرفت و حکمت درخشید و آثار ارزشمند و گرانبهای علمی و فلسفی و تربیت شاگردان گرانسنگ او را تبدیل به ستاره‌ای بی‌غروب کرده است. آیت‌الله حسینی در ادامه از خداوند عزوجل برای آن متفکر شهیر علو درجات و برای بازماندگان صبر و اجر و جبران خسارت فقدان این عالم ربانی را مسئلت داشته است. انتهای پیام / ۸۲۰۰۹
به گزارش خبرگزاری فارس از رشت، سپیدرود در روزی که در یک بازی یک‌طرفه بر روی تنها موقعیت میزبان یک گل دریافت کرد و چندین موقعیت صد در صد را به گل تبدیل نکرد با یک امتیاز راهی خانه شد تا روند شکست‌ناپذیری رشتی‌ها ادامه‌دار باشد. سپیدرود در روزی که باید با گل آوراژ بالا به پیروزی می‌رسید با یک امتیاز راهی خانه شد اما باید بدانیم که همین تک امتیازهای خارج از خانه و نباختن‌ها به سپیدرود و سهیل حق‌شناس برای بازگشت به لیگ دسته اول در آینده بسیار کمک خواهد کرد. در سپیدرود رشت در این دیدار سید محمد حسینی، صادق صادقی، حسام یعقوبی، میثم میرپسندیده (از دقیقه ۶۵ آرمان مردانی)، سید علی یحیی زاده (از دقیقه ۷۶ فرشاد اسماعیل‌زاده)، هومن مسعودی، میلاد پورمحسن، مهدی بیات (از دقیقه ۴۶ پویا نزهتی)، اویس کردجهان (از دقیقه ۷۶ امیرحسین اسکندری)، حسین احمدلو و حامد حاجتی (از دقیقه ۵۹ میثم فردوسی) با تصمیم سهیل حق‌شناس در ترکیب قرار گرفتند. در ترکیب تیم اسپاد تهران علی شیرزاد، امید خدابنده لو، جعفر دسومی، علی‌اکبر رضایی، مرتضی دهقان، حامد پنایی (از دقیقه ۴۶ علی‌رضا عظیمی (از دقیقه ۷۵ شهاب‌الدین جروند)، عرفان رواسها، محمدرضا بالولی، علی ربیعی (از دقیقه ۷۵ سعید کوشکی)، رضا قربانی و سیاوش بهرامی (از دقیقه ۱۵ هادی باغانی) قرار گرفتند.) گزارش بازی: دقیقه ۲ یک ضربه ایستگاهی برای سپیدرود به دست آمد که سانتر میلاد پورمحسن را مدافعان اسپاد راهی اوت کردند. دقیقه ۳ نخستین کرنر بازی برای سپیدرود به دست آمد که ضربه اویس کردجهان را بازیکنان میزبان دفع کردند. دقیقه ۹ در یک صحنه تک‌به‌تک مهدی بیات با دروازه‌بان اسپاد توپ بیات پس از برخورد با علی شیرزاد راهی کرنر شد. تا ۱۰ دقیقه ابتدایی بازی یک گله بود و این بازیکنان سپیدرود بودند که صاحب توپ و میدان بودند و در همان دقایق صاحب دو کرنر و سه ضربه ایستگاهی شدند که البته ثمری برای سرخ پوشان به دست نیامد. دقیقه ۲۵ یک ضربه ایستگاهی پشت دروازه اسپاد برای سپیدرود به دست آمد که ضربه کردجهان پس از برخورد به دیوار دفاعی اسپاد به کرنر رفت. دقیقه ۳۴ سانتر میلاد پورمحسن را مهدی بیات درون محوطه شش‌قدم با ضربه سر از کنار تیرک عمومی راهی اوت کرد. دقیقه ۳۹ خطای مسلم مدافع اسپاد بر روی حسام یعقوبی در نزدیکی نقطه کرنر میزبان را داور به‌سادگی از کنارش عبور کرد. دقیقه ۴۱ سانتر میلاد پورمحسن را سید علی یحیی زاده با ضربه سرراهی اوت کرد. دقیقه ۴۹ نخستین کرنر نیمه دوم برای سپیدرود به دست آمد که ضربه کردجهان روی سر هومن مسعودی جفا و جور نشد. دقیقه ۵۳ ضربه کرنر اوبس کردجهان با ضربه سید علی یحیی زاده راهی به دروازه اسپاد پیدا نکرد. دقیقه ۶۰ شوت سید علی یحیی زاده از کنار دروازه اسپاد راهی اوت شد. دقیقه ۶۸ ضربه ایستگاهی پویا نزهتی چسبیده به محوطه جریمه پس از برخورد به مدافعین اسپاد از دروازه میزبان دور شد. دقیقه ۸۸ پاس زیبای فرشاد اسماعیل‌زاده درون محوطه جریمه به آرمان مردانی رسید که شوت سرکش مردانی از داخل محوطه شش‌قدم از کنار دروازه اسپاد راهی اوت شد. شرح گل: اسپاد ۱ – ۰ سپیدرود: در نخستین حمله اسپاد بر روی دروازه سپیدرود توپ ارسالی محمدرضا بالولی را جعفر دسومی با ضربه سر وارد دروازه مهمان کرد. اسپاد ۱ – ۱ سپیدرود: ضربه هند مدافع اسپاد درون محوطه شش‌قدم را داور پنالتی اعلام کرد تا ضربه پنالتی را حسین احمدلو به گل تبدیل کند. حاشیه: ۱ - بازیکنان سپیدرود با بنر یادبود سردار شهید حاج قاسم سلیمانی وارد زمین شدند و یاد سردار شهید اسلام را گرامی داشتند. ۲ - دقیقه ۱۵ سیاوش بهرامی بازیکن اسپاد به دلیل مصدومیت جای خود را به هادی باغانی داد تا یک تعویض زودهنگام شکل بگیرد. ۳ - دقیقه ۴۴ خطای مهاجم اسپاد بر روی هومن مسعودی موجب مصدومیت شدید این بازیکن شد تا سپیدرود دقایق پایانی نیمه نخست را ۱۰ نفره بازی کند. ۴ - دقیقه ۵۰ به دلیل اعتراض‌های مکرر نیمکت اسپاد داور به سرپرست این تیم (ترکمان) کارت زرد نشان داد. انتهای پیام / ۸۴۰۰۸
به گزارش خبرگزاری فارس و به نقل از پایگاه خبری وزارت ورزش و جوانان، مسعود سلطانی فر با تسلیت اولین سالروز شهادت سردار سپهبد حاج قاسم سلیمانی، موافقت هیات عالی واگذاری برای خصوصی‌سازی پرسپولیس و استقلال که هجدهم فروردین‌ماه صورت گرفت را در مجمع عمومی عادی شرکت فرهنگی ورزشی استقلال مورد توجه قرار داد. او اظهار داشت: خوشبختانه مواردی که بلاتکلیف مانده بود از جمله صدور اسناد مالکیت دو باشگاه پرسپولیس و استقلال با تلاش و پیگیری بسیار انجام شد که در نهایت اسناد مالکیت‌های دو باشگاه صادر شد. وزیر ورزش و جوانان این نکته را متذکر شد که تلاش‌های سازمان حسابرسی هم در فرآیند آماده شدن برای ورود به بازار سرمایه مثمر ثمر بوده که قابل تقدیراست. وی نتایج صورت گرفته در فرآیند خصوصی‌سازی دو باشگاه پایتخت را حاصل تلاش و خرد جمعی دانست و افزود: انتظار دارم اعضای هیات مدیره و مدیران دو باشگاه، مراحل پایانی را با جدیت به سرانجام برسانند تا پیش از پایان سال، سرخابی‌ها وارد بازار سرمایه شوند. مسعود سلطانی فر تصریح کرد: فرآیند خصوصی‌سازی این دو باشگاه در شرایطی طی شد که در طول چهارسال گذشته، ریالی از اعتبارات دولتی و ارزی به آن‌ها پرداخت‌نشده و از محل حق پخش تلویزیونی هم عایدی نداشتند و بدلیل تحریم‌های ناعادلانه با مشکل مواجه شده بودند؛ با این وجود بخش اعظمی از بدهی‌های این دو باشگاه با برخورداری از دو اسپانسر معتبر در تامین منابع مالی خوب، پرداخت شد. وی با بیان اینکه شرایط بسیار خوبی از نظر ساماندهی، شفاف‌سازی و مستند سازی به وجود آمده اظهار داشت: امروز به شرایطی رسیدیم که این دو باشگاه آماده ورود به بازار سرمایه هستند. وزیر ورزش و جوانان در خصوص اقدامات صورت گرفته در خصوص مقدمات خصوصی‌سازی سرخابی‌ها گفت: کاری که باید در شرایط معمول در طول پنج سال صورت می‌گرفت، در طی هفت، هشت ماه گذشته انجام‌شده و صدور مجوز کمپ حجازی و ورزشگاه شهید مرغوبکار کمکی بزرگی در این فرایند کرد. سلطانی فر همچنین از اعضای مجمع استقلال که موجبات تسریع در فرایند ورود به بازار سرمایه را فراهم کرده‌اند، قدردانی کرد. انتهای پیام /
آبتین حیدرزاده امروز در گفت‌وگو با خبرنگار فارس در رشت با بیان اینکه در طرح شهید سلیمانی بالغ‌بر ۹ هزار نفر حضور دارند اظهار کرد: ۲۳۹۱ نفر از فعالان طرح شهید سلیمانی در گیلان از پرسنل مرکز بهداشت و همچنین ۶ هزار و ۷۷۳ نفر نیز از داوطلبین بسیجی هستند. وی با اشاره به پیشرفت قابل‌توجه طرح شهید سلیمانی در گیلان افزود: این طرح با مشارکت مطلوب مردم و تیم‌های عملیاتی، مراقبتی و حمایتی در استان حدود ۸۰ درصد پیشرفت دارد. معاون بهداشتی دانشگاه علوم پزشکی گیلان با اشاره به ارجاع سیستماتیک بیماران غربالگری شده در طرح شهید سلیمانی گفت: ۵ ٫ ۵ در هر ۱۰۰۰ نفر جمعیت غربالگری شده مشکوک و به تیم مراقبتی ارجاع شده‌اند. حیدرزاده با اذعان به اینکه ۸۴ درصد موارد مشکوک توسط پزشک ویزیت شده‌اند، بیان کرد: به‌طور میانگین حدود ۳ ٫ ۸ نفر به ازای هر موارد مثبت شناسایی‌شده در طرح مورد ردیابی تماس قرارگرفته‌اند. وی با بیان اینکه ۸۵ درصد موارد مشکوک تست‌شده تحت قرنطینه خانگی قرارگرفته‌اند، افزود: ۱۰۰ درصد موارد مثبت کووید ۱۹ ایزوله خانگی یا تحت مراقبت قرار دارند. معاون بهداشتی دانشگاه علوم پزشکی گیلان با اشاره به وضعیت افراد غربالگری شده در طرح شهید سلیمانی، گفت: ۹ درصد از موارد مشکوک شناسایی‌شده سالمند بوده و ۸ درصد نیز دارای بیماری زمینه‌ای هستند. انتهای پیام / ۸۴۰۰۸
به گزارش خبرگزاری فارس از تهران، در راستای رزمایش کمک مومنانه، مواسات و همدلی به مناسبت سالگرد شهادت حاج قاسم سلیمانی بنیاد بین‌المللی صلوات با همت و همکاری خیران همچنین با حضور خادمان آستان قدس رضوی و مسجد مقدس جمکران اقدام به توزیع ۴۰ سری جهیزیه برای نوعروسان نیازمند کردند. همچنین در این مرحله ۵۰ عدد تبلت برای دانش‌آموزان کم‌برخوردار تهیه و برای افراد شناسایی‌شده ارسال شد. خیران در راستای این کمک‌ها ۶ رأس گوسفند را قربانی و با تهیه و بسته‌بندی تعداد ۳۱۳ بسته گوشت بین خانواده‌های محروم توزیع کردند. به گزارش فارس، این مجموعه با همکاری هم در ایام ولادت حضرت رسول اکرم (ص) نیز توانسته بود تعداد ۳۰ سری جهیزیه کامل را تهیه و به ۳۰ عروس و داماد محروم سطح کشور ارسال کند. انتهای پیام / ۶۷۰۵۲ / ت / س
به گزارش گروه بین‌الملل خبرگزاری فارس، صدها تظاهرات کننده روز شنبه در مقابل ورودی پشتی محل اقامت «بنیامین نتانیاهو» نخست‌وزیر رژیم صهیونیستی در قدس اشغالی تجمع کردند. بر اساس گزارش روزنامه صهیونیستی «جروزالم پست»، برخی از تظاهرات کنندگان مشعل‌های شعله‌ور را در دستان خود داشتند. برخی منابع خبری نیز اعلام کردند که تظاهرات کنندگان ورودی پشتی محل اقامت نتانیاهو را مسدود کرده‌اند. این بیست‌وهشتمین هفته متوالی تظاهرت علیه نتانیاهو در قدس اشغالی و مقابل محل اقامت وی است. انتظار می‌رود که همانند هفته‌های پیش در دیگر شهرهای فلسطین اشغالی نیز تظاهراتی علیه نتانیاهو برگزار شود. معترضان در این مدت خواستار کناره‌گیری بنیامین نتانیاهو به دلایل اتهامات فساد و نحوه مدیریت مقابله با همه‌گیری کرونا هستند. نتانیاهو تمامی اتهامات علیه خود را رد کرده و مدعی است که این اتهامات بخشی از تلاش‌ها توسط رقبای سیاسی وی، رسانه، پلیس و دادستان‌ها با هدف حذف وی از قدرت است. دو هفته پیش نیز تظاهراتی مقابل اقامتگاه «بنی گانتز» وزیر جنگ رژیم صهیونیستی برگزار شد تظاهرکنندگان در این تجمع که ادر مرکز شهر «راش هایین» شروع شد موانع ایست بازرسی پلیس مقابل منزل بنی گانتز، وزیر جنگ رژیم اسرائیل را شکستند. این تظاهرات بعدا با مداخله نیروهای امنیتی متوقف شد. این تظاهرات در حالی برگزار می‌شود که چند روز پیش کنست (پارلمان رژیم صهیونیستی) لایحه‌ای را که خواستار تعویق ضرب‌الاجل تصویب بودجه بود را به تصویب نرساند تا فلسطین اشغالی آماده برگزاری انتخابات سراسری برای چهارمین بار شود. نمایندگان کنست رژیم صهیونیستی با ۴۹ رأی مخالف و ۴۷ رأی موافق این طرح را رد کردند تا بیست و سومین دوره پارلمان رژیم صهیونیستی منحل و فلسطین اشغالی آماده برگزاری چهارمین دور انتخابات در روز ۲۳ مارس شود. انتهای پیام /.
به گزارش خبرگزاری فارس، از هفته دوازدهم رقابت‌های لیگ ستارگان قطر، الاهلی میزبان الوکره است و این بازی ساعت ۱۹:۱۵ به وقت ایران آغاز می‌شود. ترکیب الاهلی در این بازی اعلام شد و امید ابراهیمی در ترکیب اصلی تیمش حضور دارد. الاهلی در حال حاضر با ۱۹ امتیاز پنجم است. الوکره هم با ۱۳ امتیاز در رده هفتم است. انتهای پیام /
به گزارش خبرگزاری فارس از ایلام، حجت‌الاسلام و المسلمین الله‌نور کریمی‌تبار امام جمعه ایلام در اولین سالگرد شهید حاج قاسم سلیمانی ضمن تسلیت این اسطوره تاریخ و همچنین شهادت آیت‌الله مصباح یزدی اظهار داشت: امروز جامعه ما به وحدت نیاز دارد و باید نیروهای انقلاب در مبارزه با دشمن به وحدت برسند حاج قاسم مالک اشتر و به دور از هیاهوهای حزبی، گروهی و داخلی بود. وی افزود: شهادت واژه افتخاری است برای ملت و امروز کسانی که شهادتشان قلب‌ها را غمگین و اشک بر رخسارها جاری کرده است با شهادتشان وحدت ملی و انسجام ملی را برای کشور به ارمغان آوردند آنان که اسطوره ساز تاریخ این کشور هستند. امام جمعه ایلام تصریح کرد: سلیمانی از همه عنوان‌ها و معادلات و صفات بزرگ‌تر بود و در میدان‌های نبرد حاضر و فعال بود، به طور خاص در جبهه فلسطین حاضر بود و نبردهایی که انجام می‌داد برای آن بود که به فلسطین و مجاهدین فلسطینی زندگی جدیدی عطا کند و اشغالگری صهیونیستی را از ملت فلسطین و این کشور بزداید. حجت‌الاسلام و المسلمین کریمی‌تبار گفت: تجلیل از شهید سلیمانی منحصر به برگزاری سالگردشان نیست بلکه زنده نگه‌داشتن مکتب حاج قاسم است که مقام معظم رهبری هم روی این معنا تأکید فرمودند و مکتب حاج قاسم به عنوان مکتب معنویت، مکتب ایثار و شهادت، مکتب مردمی در عرصه‌های مختلف است. وی ادامه داد: حاج قاسم سلیمانی کسی است که وقتی راهبردی از رهبری می‌گرفت منتظر نبود؛ خیلی از اوقات با موانع سختی روبرو بود بن‌بست شکن بود و با توکل به خدا مسیر را پیش می‌رفت و موانع را از سر راه بر می‌داشت. امام جمعه ایلام ادامه داد: امام خامنه‌ای از روش سلیمانی به عنوان مکتب سلیمانی نام بردند بر این اساس باید بدانیم که هر مکتبی گفتمانی دارد و هر گفتمانی یک گفتمان متقابل دارد اولین اساس گفتمان سلیمانی مقاومت و دومین پایه آن انقلاب‌گری است و اگر می‌خواهیم وارد مکتب سلیمانی شویم باید با گفتمان انقلاب وارد شویم. انتهای پیام / ۹۷۰۸۱۳
به گزارش خبرگزاری فارس از اسفراین، مراسم بزرگداشت اولین سالگرد سردار دلها حاج قاسم سلیمانی با حضور خانواده‌های معظم شهدا، حجت‌الاسلام والمسلمین سید رضا تقوی، امام جمعه، نماینده مردم اسفراین در مجلس شورای اسلامی، فرماندار و اقشار مختلف و عاشقان و دلدادگان آن شهید بزرگوار در محل سالن مجتمع آموزش عالی فنی مهندسی این شهرستان برگزار شد. حجت‌الاسلام والمسلمین سید رضا تقوی در این مراسم با گرامی داشت یاد و خاطره این سردار ملی، شهادت مظلومانه سپهبد حاج قاسم سلیمانی، ابومهدی مهندس و همرزمانشان، همچنین اربعین شهادت دانشمند برجسته هسته‌ای کشور شهید فخری زاده اظهار کرد: سردار سلیمانی فرمانده‌ای بزرگ و ممتاز، مرد میدان، رکن مهم امنیت و موثرترین فرد نظامی خاورمیانه بود. وی گفت: اوچهره بین‌المللی مقاومت و سیدالشهدای مقاومت اسلامی است که سربازان بسیاری را تربیت کرد و امروزه هرجایی که نیروی مجاهدی در منطقه مشاهده می‌شود تحت تاثیر اوهستند. نماینده مردم تهران در مجلس شورای اسلامی سردار شهید حاج قاسم سلیمانی را سرباز ولایت و رکن مهم امنیت دانست و افزود: سردار سلیمانی ذوب در ولایت‌فقیه بود و از مردم انقلابی به ویژه نسل جوان جامعه همواره درخواست می‌کرد تا در مسیر ولی‌فقیه گام برداشته و برخلاف سیاست‌ها و منویات مقام معظم رهبری اقدامی انجام ندهند بود. حجت‌الاسلام تقویگفت: شهید حاج قاسم پرورش‌یافته مکتب خمینی و چهره بی‌نظیر جبهه مقاومت بود که به دست سفاکان و شقی‌ترین افراد روی زمین به شهادت رسید. وی ضمن قدردانی از حضور گسترده مردم در مراسمات پاسداشت این شهید بزرگوار گفت: ما وظیفه داریم که سیمای ایشان را به عنوان یک شخصیت ملی ترویج کنیم. اجرای سرود، مرثیه‌سرایی و دکلمه از دیگر برنامه‌های مراسم بزرگداشت اولین سالگرد شهید حاج قاسم سلیمانی در اسفراین بود. در پایان مراسم نیز رژه موتوری بمناسبت گرامیداشت سالگرد شهادت سردار شهید حاج قاسم سلیمانی برگزار شد. انتهای پیام / د
به گزارش گروه تعلیم و تربیت خبرگزاری فارس، محسن حاجی میرزایی وزیر آموزش و پرورش در نشست مشترک شورای معاونان وزارت آموزش و پرورش با وزیر جهاد کشاورزی که در دفتر وزیر آموزش و پرورش برگزار شد، با اظهار امیدواری از اینکه نشست مشترک امروز باعث توسعه همکاری‌های بیشتر دو وزارتخانه شود، اظهار کرد: آسیب‌شناسی توسعه در ایران نشان می‌دهد که مسائل مختلفی در کشور داریم و در طی دهه‌ها گذشته این چالش‌ها حل‌نشده و همواره ما را با مشکل مواجه کرده است. وی با بیان اینکه تحقق اهداف توسعه متاثر از جریان یادگیری است، عنوان کرد: برای داشتن افراد با کیفیت و نهادهای کارامد باید این جریان را اصلاح کنیم که در این راستا سهم یادگیری قابل بررسی است. وزیر آموزش و پرورش با بیان اینکه ۷۰ درصد کشاورزان افرادی هستند که یا از نعمت سواد بی بهره‌اند و یا سواد محدودی دارند، اظهار کرد: این موضوع نشان می‌دهد نظام تعلیم و تربیت ایران باید به طور موثری در خدمت اهداف توسعه‌ای کشور قرار گیرد. حاجی میرزایی با اشاره به اینکه یکی از کاستی‌های توسعه، نبود ترکیب هم افزا است، افزود: برای دستیابی به یک هم افزایی نیارمند همکاری‌های مشترک هستیم. وی با تأکید بر اینکه باید ریل حرکت را تغییر دهیم، اظهار کرد: حضور وزیر جهاد کشاورزی نقطه عطفی برای شکل‌گیری یک نگرش و رویکرد جدید است؛ آموزش و پرورش ۱۲ سال انسان‌ها را در اختیار دارد و این افراد بیش از ۱۲ هزار ساعت در اختیار نظام آموزشی کشور هستند تا برای آینده و ورود به جامعه آماده شوند. وزیر آموزش و پرورش گفت: در برنامه درسی، تولید بسته‌های یادگیری و نظام آموزشی هنرستان‌ها می‌توانیم تغییراتی را ایجاد کنیم تا بخش‌های مختلف کشاورزی بتوانند نیروهای مورد نیاز خود را از طریق هنرستان‌ها بگیرند. انتهای پیام /
به گزارش خبرگزاری فارس، مائوریسیو پوچتینو رسما به عنوان سرمربی تیم فوتبال پاری سن ژرمن معرفی شد. وی جانشین توماس توخل سرمربی آلمانی و برکنار شده این تیم شد. قرارداد پوچتینو تا ۳۰ ژوئن ۲۰۲۲ خواهد بود. پوچتینو پیش از این هدایت تاتنهام را برعهده داشت. انتهای پیام /
به گزارش خبرنگار ورزشی خبرگزاری فارس، در ادامه رقابت‌های لیگ بسکتبال چین، عصر امروز تیم سیچوآن که حامد حدادی ستاره بسکتبال کشورمان را در اختیار دارد مقابل شانگهای نتیجه را ۱۲۲ بر ۱۰۲ واگذار کرد. در این بازی حامد حدادی ۳۴ دقیقه در ترکیب تیمش حضور داشت و در این مدت ۱۷ امتیاز، ۱۱ ریباند و ۱۲ پاس منجر به گل ثبت کرد. حدادی با این آمار تریپل دبل کرد و بهترین بازیکن میدان بود، اما درخشش او برای جلوگیری از شکست کافی نبود. انتهای پیام /
به گزارش خبرگزاری فارس، از هفته دوازدهم رقابت‌های لیگ ستارگان قطر، الریان میزبان السیلیه است و این بازی به وقت ایران ساعت ۱۹:۱۵ آغاز می‌شود. ترکیب الریان در این بازی اعلام شد و شجاع خلیل زاده در ترکیب اصلی تیمش حضور دارد. رامین رضاییان هم در ترکیب السیلیه قرار دارد و اولین بازی خود را رسما برای این تیم انجام می‌دهد. الریان با ۱۶ امتیاز در مکان ششم است و السیلیه هم با ۱۲ امتیاز در رتبه هجدهم ایستاده است. انتهای پیام /
به گزارش خبرگزاری فارس از اردبیل، مراسم گرامیداشت اولین سالگرد سردار دل‌ها سپهبد شهید حاج قاسم سلیمانی با حضور آحاد مختلف مردم شهرستان مشگین‌شهر با رعایت پروتکل‌های بهداشتی در گلزار شهدای این شهر برگزار شد. حجت‌الاسلام رضا باوقار، امام جمعه مشگین‌شهر ضمن تسلیت ایام فاطمیه، سالروز شهادت سردار رشید اسلام قاسم سلیمانی و رحلت جانسوز آیت‌الله مصباح، عضو خبرگان رهبری، از وی به عنوان «عمار انقلاب اسلامی» یاد نموده و اظهار کرد: حاج قاسم سلیمانی به منزله مالک اشتر انقلاب اسلامی بود و مکتب حاج قاسم از نگاه دیدبان بزرگ انقلاب اسلامی، حضرت امام خمینی (ره) سرچشمه گرفته‌شده است که این مکتب باید تبیین شده و جوانان با این مکتب آشنا شوند. وی افزود: اولین درس مکتب حاج قاسم، حفظ ارزش‌های اسلامی بوده و امروز دفاع از نظام مقدس جمهوری اسلامی از اوجب واجبات است که اگر ارکان نظام اسلامی آسیب ببیند، دین اسلام متضرر خواهد شد. امام جمعه شهرستان مشگین‌شهر بیان داشت: اگر روزی هزاران جوان ایران اسلامی شهید شدند بدانید همچنان هزاران جوان آماده مقابله با دشمنان اسلام و جان‌فشانی هستند تا زمینه ظهور بقیه‌الله اعظم حضرت مهدی (عج) را فراهم آورند. سردار سلیمانی مانع تحقق طرح آمریکایی خاورمیانه بزرگ شد باوقار ادامه داد: شهید حججی‌ها پرورش‌یافتگان مکتب حاج قاسم سلیمانی بودند و جلادهای تکفیری و داعشی از مساجد ضرار برخاسته بودند که کینه خود را به جهان اسلام و تمامی آزادی‌خواهان دنیا نشان دادند. وی تصریح کرد: حاج قاسم با کمک مردم منطقه، تمامی ترفندهای دشمنان اسلام را خنثی کرد و با مجاهدت از تشکیل خاورمیانه بزرگ مورد نظر آمریکا جلوگیری و معماری ارتش بین‌المللی اسلامی را نهادینه کرد و با پایان دادن به عمر سیاسی داعش، خلافت این دولت جعلی را از روی زمین پاک نمود. گفتنی است؛ در پایان برنامه مداح اهل‌بیت عصمت و طهارت، سجاد جوادزاده در رثای سردار عزیز اسلام به مرثیه‌سرایی پرداخت. - انتهای پیام / ۳۴۶۳ / ۶۳۲ /
به گزارش گروه تعلیم و تربیت خبرگزاری فارس، مهراله رخشانی‌مهر رئیس سازمان نوسازی مدارس کشور گفت: پس از شهادت سردار رشید اسلام به دست کفار و بدخواهان ایران اسلامی، مقرر شد حداقل ۶۳ فضای آموزشی و مجتمع آموزشی فاخر به عدد سال‌های پر‌افتخار زندگی حاج قاسم سلیمانی در سراسر کشور به نام سردار شهید مزین شود که با استقبال خوب مسؤولین و خیرین مدرسه‌ساز این عدد از ۶۳ مدرسه فراتر رفته و به ۱۰۰ مدرسه رسیده است. معاون وزیر آموزش و پرورش اظهار کرد: به حول و قوه الهی و برکت وجود همیشه زنده سردار شهید حاج قاسم سلیمانی بهره‌برداری همزمان از ۷۴ مجتمع و فضای آموزشی و پرورشی با ۸۹۳ کلاس درس را روز شانزدهم دی‌ماه مقارن با ایام سالگرد شهادت سردار در جوار حرم حضرت ثامن‌الحجج (ع)، با حضور وزیر آموزش و پرورش آغاز می‌کنیم. رخشانی‌مهر تأکید کرد: ا‌ین اقدام در راستای ادای دین کوچکی به حرکت عظیم و تفکر انقلابی ایشان و نیز به منظور ترویج فرهنگ مقاومت و شهادت است که به منظور زنده نگهداشتن یاد و خاطره این بزرگ‌مرد عرصه دفاع از حریم اهل‌بیت (ع)، در سراسر کشور مدارسی به نام «سپهبد شهید حاج قاسم سلیمانی» مزین شوند. رئیس سازمان نوسازی، توسعه و تجهیز مدارس کشور اظهار داشت: این سازمان کشور تلاش کرده است به این طریق در راستای توجه به مفاهیم و آموزه‌های تربیتی و پاسداشت خون شهید عزیز و اشاعه و تبیین «مکتب حاج قاسم» به عنوان الگوی شایسته دانش‌آموزان، سیاست‌مداران، ظلم ستیزان و دیگر علاقه‌مندان به پیشرفت ایران گامی ارزشمند بردارد. معاون وزیر آموزش و پرورش ادامه داد: هر تلاشی که در حوزه تعلیم و تربیت و ایجاد زیرساخت آموزشی به انجام می‌رسانیم، هر مدرسه‌ای که ساخته می‌شود و دانش‌آموزان در آن تحصیل می‌کنند، به اسلام، به نظام و به خون پاک شهیدان و خون مطهر سپهبد شهید حاج قاسم سلیمانی ادای دین کرده‌ایم. ویژه‌نامه مرد میدان را همزمان با ایام سالگرد شهادت سردار حاج قاسم سلیمانی در خبرگزاری فارس بخوانید. انتهای پیام /
به گزارش خبرگزاری فارس از قرچک، بهمن خطیبی فرماندار شهرستان قرچک پیش از ظهر امروز هم‌زمان با سالگرد شهادت سردار شهید حاج قاسم سلیمانی، در مراسم آئین تجلیل از پدران معظم شهدای مدافع حرم شهرستان قرچک، اظهار کرد: آنچه امروز در کشور عزیزمان به نام عزت، امنیت، اقتدار، پیشرفت و سربلندی وجود دارد، مدیون رشادت و جوانمردی دلیرمردانی است که راه نورانی جهاد و شهادت را انتخاب کردند. وی با بیان اینکه شهدای مدافع حرم افتخار ایران اسلامی هستند، گفت: در کنار تمامی خدمات سردار پرافتخار اسلام شهید قاسم سلیمانی، مبارزه با تکفیر پرورش‌یافته در دامان اسلام آمریکایی و صهیونیسم جهانی با محوریت آن بزرگوار انجام پذیرفت و با خون پاک شهدای مدافع حرم به نتیجه عالی خود رسید. به گزارش فارس، در این مراسم که جمعی از ایثارگران و فرزندان شاهد نیز حضور داشتند، مسؤولان شهرستان با گرامیداشت یاد و خاطره شهدا به ویژه سردار شهید حاج قاسم سلیمانی، از صبر و استقامت خانواده‌های معظم شهیدان و ایثارگران تقدیر کردند. انتهای پیام ۶۷۰۳۷ / پ / س
به گزارش خبرگزاری فارس، از هفته هفدهم رقابت‌های لالیگا، ویارئال میزبان لوانته بود و با نتیجه دو بر یک پیروز شد. در این بازی نینو ۱۹ و مورنو ۵۴ برای ویارئال گل زدند و تک گل لوانته توسط لئون در دقیقه ۷۳ زده شد. ویارئال با این پیروزی ۲۹ امتیازی شد و به صدر جدول نزدیک شد. لوانته هم با ۱۸ امتیاز یازدهم است. انتهای پیام /
به گزارش خبرنگار قضایی خبرگزاری فارس، اولین جلسه ستاد راهبری اجرای سند تحول قضایی به ریاست آیت‌الله رئیسی رئیس قوه قضائیه و با حضور اعضای حقوقی و حقیقی ستاد برگزار شد. آیت‌الله رئیسی در ابتدای جلسه با اشاره به تاکیدات مقام معظم رهبری برای انتشار عمومی و پیگیری اجرای سند تحول قضایی گفت: اجرای سند تحول قضایی که از ابتدای مسؤولیت اینجانب آغاز شده بود، با ارائه نسخه ارتقاء یافته آن سرعت بیشتری خواهد گرفت. آیت‌الله رئیسی با اشاره به لزوم پیگیری دقیق اجرای سند تحول از همه بخش‌های مرتبط با قوه قضاییه گفت: بخش مهمی از راهکارهای ذیل سند تحول، نیازمند تصویب مقررات و قوانین است که باید با هماهنگی نزدیک با دولت و مجلس شورای اسلامی این روند طی شود. رئیس قوه قضائیه افزود: به منظور پیگیری جدی اجرای سند تحول قضایی، مرکز تحول قضایی ایجاد شده است که باید وظایف و تکالیف هر کدام از بخش‌های قوه قضائیه را به تفکیک، دسته‌بندی نموده و ابلاغ کنید و در تعامل با همه بخشها، فعالیتها رصد و پایش شود تا از اجرای دقیق آنها مطمئن شد. رئیس ستاد راهبری اجرای سند تحول قضایی گفت: هر کدام از بخش‌های قوه قضائیه باید کمیته ویژه‌ای برای اجرای سند تحول قضایی با مسؤولیت رئیس آن واحد ایجاد کنند و زمان مشخصی را در هر هفته، به پیگیری و پایش اجرای سند تحول قضایی در حوزه خود اختصاص دهند. آیت‌الله رئیسی گفت: ایجاد زیر ساخت حقوقی و تصویب قوانین و مقررات لازم در کنار تأمین منابع مالی و بکارگیری نیروی انسانی توانمند، به عنوان الزامات اصلی اجرای این سند تحول باید مورد توجه جدی قرار گیرد. آیت‌الله رئیسی گفت: سند تحول ابعاد مختلفی دارد و باید برای افراد ذیربط در دولت، مجلس شورای اسلامی، خبرگان حوزه و دانشگاه تبیین شود و به عنوان یک گفتمان ملی درآید. آیت‌الله رئیسی گفت: با توجه به لزوم پیگیری مستمر اجرای سند تحول، کمیسیون ویژه پیگیری اجرای سند، با حضور برخی از اعضاء ستاد راهبری اجرای سند تحول قضایی تشکیل خواهد شد. رئیس قوه قضائیه گفت: برای اجرای این سند نباید به افراد مستقر در تهران اکتفا شود و باید از توان فرهیختگان مستقر در دادگستری‌ها و حوزه‌های علمیه و دانشگاه‌های همه استانهای کشور استفاده کرد. شایان ذکر است در این جلسه اعضای ستاد راهبری اجرای سند تحول قضائی شامل معاون اول قوه قضائیه، رئیس دیوان عالی کشور، دادستان کل کشور، رئیس حوزه ریاست، معاون حقوقی و امور مجلس معاون راهبردی، رئیس مرکز آمار و فناوری اطلاعات و دکتر جمشیدی و آقای اصفهانی نکات خود را برای تسریع در اجرای سند تحول قضائی بیان کردند. انتهای پیام /
به گزارش خبرگزاری فارس از گرگان، عبدالرضا فاضل عصر امروز در گفت‌وگو با خبرنگاران استان در خصوص شرایط شیوع ویروس کرونا در استان گلستان اظهار کرد: روند بستری در استان کاهشی است اما به صورت کاهش زیاد نیست و دچار پیک سینوسی هستیم. وی ادامه داد: در حال حاضر ۴۵۰ بیمار بستری در استان بستری هستند که ۹۳ بیمار در «آی سی یو» بستری هستند و روز گذشته هشت بیمار را به دلیل کرونا از دست دادیم. رئیس دانشگاه علوم پزشکی گلستان خاطرنشان کرد: موضوع بسیار مهمی که باید به آن دقت شود، قرمز بودن شهرهای استان مازندران است و تنها استانی است که دارای شرایط قرمز است و این استان شرایط خوبی را تجربه نمی‌کند و این شرایط برای ما خطرناک است. فاضل بیان کرد: رفت و آمد کارمندان و جامعه کارگری به مازندران باید با احتیاط انجام شود. وی در خصوص فعالیت تالارهای عروسی در استان اضافه کرد: فقط در شهرهای زرد آن هم با دستورالعمل تعریف‌شده و ظرفیت مشخص می‌توانند فعالیت کنند و فعالیت تالارها در شهرستان‌های نارنجی ممنوع است. رئیس دانشگاه علوم پزشکی استان گلستان تصریح کرد: در حال حاضر شهرستان‌های گرگان، بندرگز، کردکوی و بندرترکمن در شرایط نارنجی قرار دارد و سایر شهرستان‌های استان در وضعیت زرد است. فاضل ادامه داد: فرمانداران باید نظارت کنند که علاوه بر این موضوع، عروسی‌ها در منازل هم برگزار نشود، دلیل اینکه یک پیک شیوع را در تیرماه داشتیم به دلیل برگزاری همین عروسی‌ها بود. وی گفت: اگر رعایت نکنیم پیک چهارم در استان و حتی در کشور غیرقابل اجتناب است و ممکن است در بهمن‌ماه و اسفندماه افزایش شیوع بیماری را در استان داشته باشیم. لازم به ذکر است، از صبح امروز و قبل از برگزاری ستاد استانی مقابله با کرونا، برخی تالارهای عروسی با انتشار اطلاعیه در فضای مجازی اعلام کردند فعالیت تالارهای عروسی در تمام شهرهای استان مجاز شده که این موضوع توسط رئیس دانشگاه علوم پزشکی استان گلستان و استاندار گلستان و براساس اعلام ستاد استانی مقابله با کرونا تکذیب شد. انتهای پیام / ۸۳۰۰۴
به گزارش خبرگزاری فارس از گچساران، در چارچوب هفته سوم لیگ دسته ۲ فوتبال کشور، نفت و گاز گچساران میزبان تیم فوتبال شهرداری همدان بود. این دیدار که بعد از ظهر امروز در استادیوم شهدای نفت و گاز گچساران برگزار شد، در این مصاف شهرداری همدان با نتیجه ۲ به صفر و کسب ۶ امتیاز نفت و گاز گچساران را در خانه شکست داد. براساس این گزارش، نفت و گاز گچساران در این دوره از مسابقات با ۳ بازی، یک برد، ۲ باخت و با کسب ۳ امتیاز در رده ۱۰ جدول لیگ دسته دو فوتبال کشور قرار گرفته است. گفتنی است در هفته نخست لیگ دسته دو فوتبال کشور، تیم نفت و گاز گچساران میزبان تیم آوالان کامیاران بود که در این دیدار زردپوشان گچساران با کسب نتیجه یک بر صفر به پیروزی دست یافتند. در هفته دوم این دیدار به مصاف سپید رود رش ررفتند که در این دیدار حریف رشتی با کسب نتیجه یک بر صفر نفت و گاز گچساران را با باشکست بدرقه کرد. در این دوره از مسابقات تیم فوتبال نفت و گاز گچساران با تیم‌هایی همچون علم و ادب تبریز، سپیدرود رشت، اسپاد تهران، فولاد نوین اهواز، شهرداری بندرعباس، شهرداری همدان، مس نوین کرمان، ملی حفاری اهواز، آوالان کامیاران، ایران جوان بوشهر، امیدگناوه، ویستاتوربین تهران، و محتشم تبریز هم‌گروه است. انتهای پیام / ۸۲۰۳۱
به گزارش خبرگزاری فارس از شیراز، معصومه ابتکار عصر امروز در سیزدهمین شورای برنامه‌ریزی و توسعه استان فارس که به صورت ویدئو کنفرانس در سالن شهید قاضی استانداری فارس برگزار شد، اظهار داشت: بر اساس تکالیفی که از سوی مقام معظم رهبری و رئیس‌جمهور مبنی بر تکلیف اقتصادی بخش زنان و خانواده به ویژه در استان فارس که دارای توان بالای انسانی و دانشگاهی است، طرح سند ارتقاء وضعیت زنان در دستور کار شورای برنامه‌ریزی این استان قرار دارد. وی با اشاره به اینکه تحقق عدالت جنسیتی برگرفته از آیات قرآنی به ویژه در مورد زنان و خانواده همچنین حقوق اقتصادی در این سند مورد توجه قرار گیرد، افزود: توسعه و گسترش طرح آموزش مهارت‌های زندگی در گفت‌وگو‌های موثر درآموزش و پرورش فارس و در قالب سیاست‌های ملی و توسعه کارآفرینی، امری ضروری و تاثیرگذار است. ابتکار تصریح کرد: اجرای موافقت‌نامه همکاری با معاونت‌های ستاد مبارزه با مواد مخدر با دو طرح و تجربه موفق با رویکرد ارتقاء مهارت‌ها و نیز تاب آوری اجتماعی، می‌تواند به عنوان الگویی موفق، عملیاتی و اجرایی شود. وی بیان داشت: اجرای طرح توسعه روستایی از سوی جهاد کشاورزی فارس برای استانداردسازی محصولات کشاورزی و نیز ایجاد صندوق اعتباری تعاونی‌های زنان روستایی برای مقابله با بیکاری و اشتغال برای زنان روستایی از دیگر تسهیلاتی که این استان می‌تواند برای جامعه هدف ایجاد کند. معاون رئیس‌جمهور در امور زنان و خانواده اضافه کرد: بر اساس آمار معاونت توسعه روستایی و مناطق محروم، بیش از ۹۰۰ نفر از زنان سرپرست خانوار که این رقم به ۴ هزار نفر افزایش می‌یابند، زیر پوشش تسهیلات قرض‌الحسنه قرار می‌گیرند. نرخ اشتغال زنان در فارس؛ بالاتر از میانگین کشوری استاندار فارس نیز در این مراسم گفت: اگر به دنبال توسعه همه‌جانبه و پایدار هستیم، توجه به نیروی انسانی به عنوان اولویت نخست در قالب جنس مذکر و مؤنث قابل تعریف است. عنایت‌الله رحیمی با اشاره به شاخص‌های قابل‌قبول وضع موجود زنان و خانواده در فارس نسبت به میانگین کشور، اظهار داشت: درصد زنان سرپرست خانوار ۱۳ ٫ ۴۵ در استان و ۱۲ ٫ ۷ دهم در کشور همچنین نرخ مشارکت اقتصادی زنان ۱۵ تا ۲۹ ساله ۱۶ ٫ ۵ درصد در فارس و ۱۴ در کشور است که نشان می‌دهد در این زمینه از وضعیت مطلوبی برخوردار هستیم. استاندار فارس بیان کرد: نرخ اشتغال زنان در فارس ۸۰ ٫ ۱ در مقایسه با سطح کشور که ۷۷ ٫ ۴ است و نیز نرخ بیکاری نسبت به جمعیت فعال حدود ۱۹ ٫ ۹ درصد و در کشور ۲۲ ٫ ۶ درصد است. رحیمی اظهار کرد: نرخ بیکاری زنان جوان ۴۲ ٫ ۲ و سالانه ازدواج منفی ۴ ٫ ۵ که نسبت به وضعیت کشوری پائین‌تر هستیم و نیز میانگین سن ازدواج ۲۴ درصد، میزان طلاق ۳ ٫ ۷ درصد و نرخ باسوادی ۸۵ ٫ ۹ درصد و ۱ ٫ ۸ درصد نیز مشارکت مدنی از دیگر نرخ‌های میانگین جامعه هدف در استان فارس است. استاندار فارس با اشاره به اینکه در راستای کمک به طرح جامع خانواده متعالی که به تصویب شورای فرهنگ عمومی رسیده است، افزود: بیش از ۵۳ برنامه آموزشی و پژوهشی، ۵۰ برنامه حمایتی در سطوح منطبق بر مصوبه تقسیم کار ملی شورای عالی انقلاب فرهنگی در حوزه خانواده و نیز سند ارتقاء وضعیت زنان و خانواده استان فارس با هماهنگی تمام دستگاه‌ها و سازمان‌های مردم‌نهاد به انجام می‌رسد. نماینده مردم شیراز وزرقان درمجلس شورای اسلامی در ادامه این نشست اظهار داشت: طرح حمایت از ورزش و ورزشکاران به ویژه بانوان، توجه به جبران عقب‌افتادگی زیرساخت‌های اجتماعی و نیز ارائه مشکلات به مدیران، باید مورد توجه قرار گیرد. جعفر قادری خاطرنشان کرد: حمایت از بانوان هنرمند، تعیین منابع مالی طرح‌های توانمندسازی و اشتغال بانوان از دیگر مواردی است که باید در اولویت برنامه‌های اجرایی باشد. انتهای پیام / س
به گزارش گروه اقتصاد بین‌الملل خبرگزاری فارس به نقل از اینترفاکس، آمارهای رسمی نشان داد، به دنبال توافق جهانی کاهش تولید و همچنین تقاضای آشفته در جهان برای نفت به علت شیوع کرونا، تولید نفت روسیه سال گذشته (۲۰۲۰) برای نخستین بار از سال ۲۰۰۸ کاهش یافت و به کمترین میزان از سال ۲۰۱۱ رسید. بر اساس آمار وزارت انرژی روسیه، تولید نفت و میعانات گازی روسیه به ۱۰ ٫ ۲۷ میلیون بشکه در روز در سال ۲۰۲۰ کاهش‌یافته است. بر اساس تن، تولید نفت و میعانات گازی روسیه از ۵۶۰ ٫ ۲ میلیون تن یا ۱۱ ٫ ۲۵ میلیون بشکه در روز در سال ۲۰۱۹ که رکوردی از زمان فروپاشی اتحاد جماهیر شوروی به شمار می‌رود، به ۵۱۲ ٫ ۶۸ میلیون تن در سال ۲۰۲۰ کاهش‌یافته است. به نوشته این گزارش، تقریبا انتظار می‌رفت که این کاهش شدید رخ دهد. تولید ۵۱۲ ٫ ۶۸ میلیون تن در سال ۲۰۲۰، کمترین میزان تولید از سال ۲۰۱۱ به شمار می‌رود. در آن سال، روسیه ۵۱۱ ٫ ۴۳ میلیون تن تولید داشته است. همچنین این کاهش، نخستین افت تولید از سال ۲۰۰۸ محسوب می‌شود که در ان زمان جهان با بحران مالی و کاهش قیمت نفت مواجه بود. روسیه در آوریل ۲۰۲۰ با کاهش بیش از ۲ میلیون بشکه نفت در روز موافقت کرد که یک کاهش بی‌سابقه داوطلبانه به همراه سایر تولیدکنندگان برجسته نفت و اعضای اوپک بود. این اقدام با هدف تقویت بازار نفت متاثر از شیوع کرونا طراحی‌شده بود. انتهای پیام / ب
حجت‌الاسلام مهدی نوروزی عصر امروز در گفت‌وگو با خبرنگار خبرگزاری فارس در اردبیل، ضمن تسلیت ارتحال آیت‌الله مصباح یزدی اظهار کرد: آیت‌الله مصباح یزدی (ره) نسبت به انقلاب و دفاع از دستاوردهای آن، عمار انقلاب و فردی کم‌نظیر در علم و فلسفه بود. وی افزود: آیت‌الله مصباح یزدی در دوران جوانی وارد حوزه علمیه شد و در محضر اساتید بسیار بزرگ آن دوران دروس مختلف فقه، اصول، فلسفه، حکمت و … را گذارند و از امام خمینی (ره)، علامه طباطبایی، آیت‌الله بهجت کسب دانش و فیض نمود. گسترش رشته‌های علوم انسانی از اقدامات آیت‌الله مصباح بود مدیر استانی حوزه‌های علمیه اردبیل ادامه داد: مرحوم آیت‌الله مصباح از جمله متفکرانی بود که از علامه طباطبایی بهره برده و تفکر فوق‌العاده عقلانی داشتند که این موضوع به خوبی در آثارشان نمایان است. وی بیان کرد: رشد و گسترش دادن رشته‌های مختلف علوم انسانی از جمله اقدامات ارزشمند مرحوم آیت‌الله مصباح یزدی بود. نوروزی با اشاره به تاسیس موسسه راه حق، تاکید کرد: آیت‌الله مصباح فعالیت خود را در موسسه راه حق شروع کرده و در کنار علمای مبارز مثل شهید بهشتی و شهید قدوسی اقدامات بسیار موثری را انجام دادند. شخصیت علمی آیت‌الله مصباح یزدی نوروزی افزود: آیت‌الله مصباح یزدی به شیوه دیگری به مباحث علمی ورود کرده و در موسسه راه حق توانستند شاگردان بسیار توانمندی را در رشته‌های علوم انسانی و علوم دینی تربیت کنند. وی عنوان کرد: بعد از انقلاب اسلامی، مرحوم آیت‌الله مصباح موسسه آموزشی و پژوهشی امام خمینی (ره) را ایجاد کرده و با این کار دانشگاه بزرگ تخصصی در حوزه علوم انسانی اسلامی را به راه انداختند. مدیر حوزه علمیه استان اردبیل گفت: همچنین پژوهشکده حوزه و دانشگاه مدیون این عالم بزرگوار بوده و در حقیقت آیت‌الله مصباح شخصیتی کم‌نظیر در حوزه تولید علوم انسانی اسلامی بودند. - انتهای پیام / ۳۴۶۳ /
حجت‌الاسلام محمود ترابی امروز در گفت و گو با خبرنگار خبرگزاری فارس در گنبدکاووس اظهار کرد: در روز ۱۲ دی سال ۱۳۵۷ تعدادی از جوانان گنبدی وقتی خبر حمله ماموران رژیم شاهنشاهی به مردم گالیکش را شنیدند بلافاصله به کمک آنها شتافته که این امر سبب عقب‌نشینی نظامیان شد. وی تصریح کرد: جوانان غیور گنبدی در راه بازگشت در ورودی شهر گالیکش توسط نیروهای ژاندارمری زمان مورد ضرب و شتم و شلیک قرار گرفته و تعدادی از آنها شهید شدند. امام جمعه گنبدکاووس با اشاره به شجاعت و غیوری جوانان گنبدی خاطرنشان کرد: این حرکت شجاعانه جوانان گنبدی در آن زمان نشان از انقلابی بودن آنها بوده و بسیار ارزشمند است. وی با اشاره به سالگرد شهادت سردار دل‌ها سلیمانی ابراز کرد: شهید سلیمانی با حرکت جهادی، قدم زدن شجاعانه در جلوی سفارت آمریکا و با فداکاری خود در حفظ و دفاع از مردم ستمدیده جهان حقارت وصف نشدنی آمریکا را به جهان پمپاژ و صادر می‌کرد ک این عمل وی سبب وحشت و ترس آمریکا شده بود. ترابی گفت: شهید سلیمانی مظهر خوبی‌های انقلاب اسلامی بود و با اخلاق جذاب و خوب خود به عنوان یک پیشران عمل کرده و دل‌های پاک و دارای فطرت الهی دنیا را به سوی ایران هدایت می‌کرد. وی ادامه داد: حرکت‌ها و مجاهدت‌های شهید سلیمانی در چندین سال اخیر سبب شد تا عجز، ناتوانی و پلیدی آمریکا به دنیا ثابت شود. امام جمعه گنبدکاووس با محکوم کردن جنایت اشرار در شهادت مرزبان «نبی‌الله خطیری» در مرز شهرستان گنبدکاووس گفت: این شهید چهره نورانی داشته و آگاه به امور بوده و خدمتگزار مورد علاقه شدید علما و مردم اهل سنت مرز بود، از دستگاه قضایی انتظار می‌رود که برخورد قاطعانه و سریع با این اشرار داشته تاثیرگذاری آن کاسته نشود. * پویش مردمی برای مطالبات بخش پزشکی گنبدکاووس آگاهانه و باید تقویت شود وی با اشاره به تشکیل پویش مردمی برای مطالبات بخش پزشکی شهرستان گنبدکاووس خاطرنشان کرد: این پویش آگاهانه بوده و باید با پشتیبانی تقویت شود و هدف از این پویش برانگیخته کردن مسوولان در خدمت به مردم است و قصد این پویش دعوا و یا توبیخ هیچ مسوولی نیست. وی بیان کرد: مردم شهرستان در پویش درخواست بیمارستان ۴۰۰ تختخوابی، جراحی قلب و آنژیوگرافی و دانشکده علوم پزشکی را مطالبه داشته و می‌خواهند از این مسیر به حق و حقوق خود برسند. انتهای پیام / ۲۳۰۷
به گزارش خبرنگار ورزشی خبرگزاری فارس، تیم بسکتبال شهرداری بندرعباس که دومین حضور خود در لیگ برتر را تجربه می‌کند، یک بازیکن آمریکایی دیگر را به خدمت گرفت. داریل برایانت بازیکن ۱۸۷ سانتی متری و ۳۰ ساله که سابقه بازی در چک و یونان را دارد جانشین هارولداس ساپریکیناس لیتوانیایی شده است. این بازیکن در سال ۲۰۱۲ برای حضور در NBA کاندیدا بود که انتخاب نشد. به گزارش فارس، عمر باری دیگر بازیکن خارجی بندری‌ها محسوب می‌شود. انتهای پیام /
به گزارش خبرنگار اقتصادی خبرگزاری فارس در جلسه کارگروه تنظیم بازار، تصمیماتی درباره کلیات خرید و ذخیره‌سازی سیب و پرتقال و تامین میوه شب عید اتخاذ شد که براساس مصوبه این ستاد قیمت پرتقال تامسون شمال برای برای خرید هر کیلوگرم ۱۰ هزار و ۵۰۰ تومان تعیین شد. پیرو تصمیمات بند ۱۴ دستور سایر یکصد و شانزدهمین جلسه کارگروه تنظیم بازار (ابلاغی طی نامه شماره ۲۲۴۸۲۱. ۶۰ مورخ ۹۹ ٫ ۰۹ ٫ ۲۰) درخصوص تعیین مباشر تامین و نحوه اجرای طرح تنظیم بازار میوه در کمیته ملی راهبری میوه تنظیم بازار مطرح و تصمیمات به شرح ذیل مورد تصویب اعضای کارگروه تنظیم بازار قرار گرفت. - قیمت پیشنهادی کمیته ملی راهبری طرح تنظیم بازار برای خرید پرتقال تامسون شمال به ازای هر کیلوگرم ۱۰ هزار و ۵۰۰ تومان با لحاظ کلیه هزینه‌های تبعی (شستشو، سورتینگ، سردخانه، حمل‌ونقل، بازرسی و …) تحویل کف کامیون در استان مبداء مطرح و مورد تصویب قرار گرفت. استان مازندران به‌عنوان استان تامین‌کننده پرتقال تامسون شمال و اتحادیه باغداران استان مازندران به صورت متمرکز نیز به‌عنوان مباشر تامین تعیین گردید. - کلیات دستورالعمل تامین (خرید و ذخیره‌سازی) و توزیع (جذب سهمیه استان و عرضه) سیب درختی و پرتقال ایام پایانی سال ۱۳۹۹ و نوروز سال ۱۴۰۰ کشور و نمونه تفاهم‌نامه‌های مباشرین تامین و توزیع مطرح و مورد تصویب قرار گرفت. - باتوجه به تعیین سقف پیشنهادی قیمت سیب درختی مقرر گردید برای تامین سیب درختی طرح تنظیم بازار، استان‌های مقصد (مصرف‌کننده) به صورت غیرمتمرکز و در دامنه قیمتی اعلامی کمیته ملی راهبری (متعاقبا اعلام خواهد شد) نسبت به تامین با مباشرین استان تولیدکننده اقدام نمایند. ضمنا در صورت تشخیص مدیر طرح، تامین سیب درختی به صورت متمرکز هم بلامانع است. - تصمیمات کمیته ملی راهبری طرح تنظیم بازار میوه ایام پایانی سال‌جاری درخصوص قیمت خرید، ذخیره‌سازی، مباشر خرید و سازوکار اجرایی طرح تا پایان اجرای آن به‌عنوان مصوبات کارگروه تنظیم بازار تلقی می‌گردد. انتهای پیام /
به گزارش خبرگزاری فارس از سیرجان، معصومه خواجویی بانوی روستایی در خواجوشهر سیرجان معرق‌کاری تمثال شهید حاج قاسم سلیمانی را با مضمون زیارت حضرت زهرا (س) انجام داد و در صدد است این کار هنری بی‌نظیر را به خانواده سردار و یا به مرقد مطهر ایشان، یا موزه کرمان هدیه دهد. وی در این زمینه گفت: طی مدت یک هفته توانستم در یک کار هنری معرق شبانه‌روزی زیارت حضرت زهرا (س) را در ابعاد تابلو ۱۲۰ سانتی‌متر در ۱۶۰ سانتی‌متر تهیه کنم تا در روز اولین سالگر این شهید سرافراز کار معرق را به پایان برسانم. این بانوی هنرمند می‌گوید: هدف از این کار علاقه زیادی است که به سپهبد شهید حاج‌قاسم سلیمانی دارم و خواستم ابراز ارادت خود را به روحش ثابت کنم و امیدوارم که بپذیرند، زیرا ایشان در دوران زندگی و پس از شهادت افتخار ملت ایران و جبهه مقاومت بودند. خواجویی تصریح کرد: این اثر با الهام از روح بلند سردار، در مدت یک هفته، خلق شد و شهید سلیمانی یکی از خالص‌ترین، ناب‌ترین و پاک‌ترین انسان‌های روی زمین بود. این بانوی هنرمند توسط بخشدار، شهردار و رئیس شورای اسلامی خواجوشهر مورد تجلیل قرار گرفت. آزادی ۶ نفر زندانی جرائم غیرعمد از ندامتگاه سیرجان همزمان با اولین سالروزشهادت سپهبد شهید حاج‌قاسم سلیمانی ۶ نفر زندانی جرائم غیرعمد امروز از زندان سیرجان آزاد شدند. به گفته محمد آذرنگ رئیس ندامتگاه سیرجان در همدلی که با نام حاج‌قاسم رقم خورد، مبلغ ۳ میلیارد ریال به همت بسیج سپاه سیرجان و ستاد دیه استان پرداخت شد و در اولین سالروز شهادت این شهید مظلوم ۶ نفر زندانی جرائم غیرعمد به آغوش گرم خانواده بازگشتند. وی خواستار فرهنگ‌سازی مناسب برای کمک به زندانیان جرائم غیرعمد شد و افزود: باید با فرهنگ‌سازی و اطلاع‌رسانی از ظرفیت خوب خیران شهرستان در جهت آزادسازی زندانیان جرائم غیرعمد نیز بیشتر استفاده شود و روند آزادی بیشتر زندانیان جرائم غیرعمد سرعت بخشد. انتهای پیام / ۸۰۰۱۵ / ب
به گزارش گروه سیاسی خبرگزاری فارس، درپی انتشار مصاحبه‌ای از احمدعلیرضا بیگی نماینده مردم تبریز در مجلس در خصوص واگذاری هواپیمایی ایران ایرتور، روابط عمومی این شرکت جوابیه‌ای صادر کرد که متن آن به شرح ذیل است: نظر به اینکه شرکت هواپیمایی ایران ایرتور، برخلاف آن نماینده محترم مجلس، اعتقاد دارد مرجع رسیدگی به موضوعات پیرامون واگذاری‌ها، قوه قضائیه می‌باشد و نه فضای مجازی یا رسانه‌ای؛ لذا تاکنون با پرهیز از هیجان‌زدگی و عدم پاسخگویی به ادعاهای نادرست ایشان، اولویتمان حفظ آرامش شرکت هواپیمایی در صنعت حساس و استراتژیک هوانوردی بوده است، و لذا پیشنهاد می‌شود نماینده محترم نیز به جای انتشار هرگونه اخبار بی سند و مدرک که متأسفانه امنیت سرمایه‌گذاری در کشور را به مخاطره انداخته است با اعتماد به قوه قضا، اسناد و مدارک ادعایی خود را در اختیار مراجع قضایی ذی‌صلاح قرار دهند. آقای بیگی در آخرین اظهارات خلاف واقع خود، در مصاحبه با آن خبرگزاری ادعا نمودند که واگذاری شرکت هواپیمایی ایران‌ایرتور بر خلاف دستور قضایی و با اصرار آقای دکتر جهانگیری صورت گرفته است که این ادعا همچون سایر ادعاهای ایشان خلاف واقع بوده است. واگذاری شرکت ایران ایرتور در سال ۱۳۹۴ بعد از پنج دوره مزایده رسمی صورت گرفته است. ثانیا خریدار، سهام شرکت را خریداری نموده است نه اموال و اموال به نام شرکت است نه به نام خریدار، ثالثا تنها مکاتبه‌ای که تاکنون از طرف خریدار در این ۶ سال بعد از واگذاری با معاون اول محترم رئیس‌جمهور انجام‌گرفته، در خصوص ساختمان دفتر مرکزی شرکت ایران ایرتور است که جهت تنویر افکار عمومی متن نامه این شرکت و دستور معاون اول محترم رئیس‌جمهور منتشر می‌شود و قضاوت در این زمینه را به مخاطب واگذار می‌کنیم. هیأت واگذاری متشکل از وزرای امور اقتصادی و دارایی، دادگستری، رئیس سازمان مدیریت و برنامه‌ریزی کشور، دو نفر از نمایندگان مجلس و دادستانی کل کشور در جلسه سیصد و شصت و پنجمین موضوع بند (۷) نامه شماره ۷۳۱۴۴ مورخ ۲۵ / ۰۵ / ۱۳۹۹ با عدم ضرورت ارائه دادخواست ابطال واگذاری شرکت ایران ایرتور به هیأت داوری موافقت کرده است. هیأت عامل نیز تاکنون دادخواستی مبنی بر ارجاع این شرکت به هیأت داوری تنظیم ننموده است و برای ما مشخص نیست آقای بیگی کدام اصرار و تأکید معاون اول محترم رئیس‌جمهور را مطرح می‌نمایند و اگر مستندی در این مورد دارند ارائه نمایند. به گزارش فارس، احمدعلیرضا بیگی نماینده مردم تبریز در مجلس در مصاحبه‌ای گفته بود که «با وجود دستور مقام قضایی مبنی بر توقف انتقال اموال و دارایی‌های شرکت ایران ایرتور به خریدار در قالب بخش خصوصی، با اصرار معاون اول رئیس‌جمهور این واگذاری اموال و دارایی‌ها در حال انجام است». انتهای پیام /
به گزارش خبرگزاری فارس از قم، بهرام سرمست امروز و در گفت‌وگو با خبرنگاران با تسلیت ایام شهادت حضرت فاطمه زهرا (س)، سالگرد شهادت سردار سلیمانی و ارتحال آیت‌الله مصباح یزدی اظهار کرد: امیدواریم با مشارکت شهروندان و هموطنان و رعایت شیوه‌نامه‌های بهداشتی بویژه در مناسبت‌های این ایام بتوانیم همچنان سیر کاهشی و نزولی شیوع کرونا در بسیاری از نقاط کشور و از جمله استان قم را حفظ کنیم. وی همچنین افزود: آغاز فصل سرما و احتمال جهش این ویروس می‌طلبد که هم استانی‌های فهیم همچنان مراقبت‌های ویژه‌ای را نسبت به رعایت شیوه‌نامه‌های بهداشتی داشته باشند. استاندار قم در عین حال با بیان این‌که محدودیت‌های اعمال‌شده در راستای کاهش شیوع کرونا موفقیت‌آمیز بوده است، از همکاری مردم، کسبه و اصناف قدردانی کرد و ادامه داد: شهروندان، اصناف و کسبه در این مدت متحمل شرایط بسیار سختی شدند تا بتوانیم شیوع این بیماری را با موفقیت کنترل کرده و کاهش دهیم. سرمست سپس خاطرنشان کرد: هرگونه عادی انگاری و سهل پنداری درباره این موضوع می‌تواند لطمات جبران ناپذیری را به سلامت عمومی شهروندان وارد کند. وی همچنین به تداوم وضعیت زرد در استان قم اشاره کرد و اذعان کرد: إعمال محدودیت‌های مرتبط با منطقه زرد کرونایی در استان و بر اساس مصوبات ستاد ملی مبارزه با کرونا ادامه خواهد داشت. انتهای پیام / ۷۸۰۲۷
.
به گزارش خبرگزاری فارس از مشهد به نقل از روابط عمومی سازمان همیاری شهرداریهای خراسان رضوی، جلسه فوق‌العاده شورای سازمان همیاری شهرداریهای خراسان رضوی صبح امروز با حضور محمدصادق معتمدیان استاندار خراسان رضوی، معاون هماهنگی امور عمرانی استانداری و شهرداران ۷۹ شهر استان خراسان رضوی برگزار شد. در این جلسه اعضای جدید هیات مدیره این نهاد بزرگ اقتصادی با رای شهرداران خراسان رضوی و دیگر اعضای شورای سازمان همیاری شهرداریها استان انتخاب شدند. بر این اساس، سید کمال‌الدین میرجعفریان معاون هماهنگی امور عمرانی استانداری خراسان رضوی به عنوان رئیس هیات مدیره و محمدرضا کلائی، علی نجفی، جعفر سلیمانی وحمید زارع حسینی شهرداران شهرهای مشهد، نیشابور، کاشمر و یونسی به عنوان اعضای هیات مدیره سازمان همیاری شهرداری‌های خراسان رضوی انتخاب شدند. همچنین حمیدرضا داورزنی و محمد جواد حیدری شهرداران ملک‌آباد و باخرز به عنوان اعضای علی‌البدل هیات مدیره سازمان همیاری خراسان رضوی و یوسفی به عنوان بازرس تعیین شدند. استاندار خراسان رضوی در این جلسه با تاکید بر لزوم ارتباط نزدیک مدیران حوزه شهری و شهرداران، گفت: تمرکز بیش از اندازه بر تبیین مسائل و فقدان ارائه راهکارهای عملی یکی از مشکلات مهم است و یافتن راه حل‌های جدی و کارآمد در حل مسائل شهری باید در دستور کار قرار گیرد. محمدصادق معتمدیان به کاهش منابع مالی شهرداری‌ها و شرایط کرونایی اشاره و تأکید کرد: علی‌رغم این شرایط، خدمات شهرداری‌ها به مردم باید تداوم پیدا کند و بر اساس ظرفیت‌های سرمایه‌گذاری در استان برنامه‌ریزی صورت گیرد. وی بهره‌برداری از معادن غیر فلزی توسط شهرداری‌ها را امکان‌پذیر دانست و گفت: شهرستان‌های ما ظرفیت‌های بالقوه بسیار خوبی به ویژه در حوزه گردشگری، بوم‌گردی و مراکز تفریحی دارند و باید حوزه اقتصادی را در دستور کار قرار دهند. استاندار خراسان رضوی شهرداری‌ها را پیشانی فعالیت‌های توسعه شهری دانست و افزود: لازمه تحول و تغییر در شهر، نگاه ویژه به پروژه‌های شهری است. معتمدیان بر پایش و تفکیک اولویت‌ها در حوزه شهری تأکید کرد و یادآور شد: رعایت ضوابط و قوانین باید همواره در دستور کار شهرداری‌ها قرار گیرد. وی یکی از اولویت‌ها را تکمیل پروژه‌های شهری دانست و گفت: رویکرد ما کمک به شهرداری‌ها و تجهیز آن‌ها با استفاده از راهکارهای قانونی و ارائه تسهیلات است. استاندار خراسان رضوی در بخش دیگری از سخنان خود نیز به مدیریت بیماری کرونا در استان اشاره کرد و افزود: علی‌رغم همه محدودیت‌های اجتماعی، اقتصادی و مذهبی، وضعیت استان در شرایط بسیار مطلوبی قرار گرفته و آمارها به شدت کاهش پیدا کرده است. معتمدیان تشکیل کمیته اقتصادی را یکی از تصمیمات این نشست برشمرد و یادآور شد: خدمات شهرداری‌ها عام‌المنفعه است، همه مردم باید از خدمات شهرداری بهره‌مند شوند و مشکلاتشان نباید به نارضایتی تبدیل شود. انتهای پیام / ۷۰۰۴۴
به گزارش خبرگزاری فارس به نقل از گمرک جمهوری اسلامی، سید روح اله لطیفی سخنگوی گمرک اظهار داشت: بیش از ۲۵ میلیون تن کالا در ۹ ماه امسال وارد کشور شده که ۷۰ درصد وزنی آن ۲۵ گروه کالاهای اساسی به وزن ۱۷ ونیم میلیون تن است. وی افزود: پنج کالای ذرت، جو، دانه‌های روغنی، روغن خام و مایع و کنجاله سویا که با ارز دولتی وارد شده، ۱۲ میلیون و ۲۹۶ هزار و ۳۲۵ تن به ارزش چهار میلیارد و ۱۴۵ میلیون و ۴۰۹ هزار و ۴۴۰ دلار را به خود اختصاص داده است، که بیش از ۴۹ درصد کل واردات کشور و ۷۰ ٫ ۵ درصد واردات کالاهای اساسی را از لحاظ وزنی در بر می‌گیرد. لطیفی در مورد میزان واردات این پنج قلم توضیح داد: ذرت با هفت میلیون و ۲۴۹ هزار و ۳۰۶ تن به ارزش یک میلیارد و ۷۷۹ میلیون و ۲۰۵ هزارو ۶۷۶ دلار نه‌تنها اولین کالای سوبسیددار کشور از لحاظ ارزش و هم از لحاظ وزنی بود بلکه در همه گروه‌های کالایی در این مدت اولین کالای وارداتی کشور است، پس از ذرت، در بین کالاهای اساسی، دانه‌های روغنی با یک‌میلیون و ۸۴۶ هزار و ۵۸۶ تن و به ارزش ۹۴۹ میلیون و ۷۵۶ هزار و ۴۳۹ دلار، روغن‌های نیمه جامد، خام و مایع با ۷۵۶ هزار و ۱۲۱ تن به ارزش ۶۲۷ میلیون و ۸۶۹ هزار و ۷۳۳ دلار، کنجاله سویا با یک‌میلیون و ۱۰۳ هزار و ۸۰۷ تن به ارزش ۴۶۱ میلیون و ۷۴۶ هزار و ۳۱۰ دلار و جو با یک‌میلیون و ۳۴۰ هزار و ۵۰۵ تن به ارزش ۳۲۶ میلیون و ۸۳۱ هزار و ۲۸۲ دلار به ترتیب در رتبه‌های بعد قرار دارند. سخنگوی گمرک در مورد سایر کالاهای اساسی گفت: دارو، تجهیزات و ملزومات پزشکی با یک میلیارد و ۲۳۱ میلیون و ۶۷۲ هزار و ۴۴ دلار، برنج با ۷۰۷ میلیون و ۸۷۲ هزارو ۱۸۱ دلار، گندم با ۶۹۶ میلیون و ۵۱۷ هزار و ۱۸۶ دلار، شکرخام با ۳۵۷ میلیون و ۲۳۴ هزار و ۱۳۵ دلار، ماشین الات تولید کننده کالای اساسی با ۳۲۷ میلیون و ۲۷۸ هزار و ۳۴۷ دلار، چای خشک با ۲۲۱ میلیون و ۱۸۷ هزار و ۸۲ دلار، لاستیک سنگین با ۲۰۶ میلیون و ۲۴۹ هزار و ۶۵۴ دلار، خمیر کاغذ با ۱۴۴ میلیون و ۲۵۳ هزار و ۸۲۱ دلار، کاغذچاپ و تحریر با ۱۴۲ میلیون و ۶۰۱ هزار و ۸۶۹ دلار، کودهای شیمیایی با ۱۲۳ میلیون و ۷۸۳ هزار و ۲۷۸ دلار، حبوبات با ۱۱۱ میلیون و ۳۶۹ هزار و ۴۰۰ دلار، گوشت قرمز سرد سنگین با ۱۰۴ میلیون و ۷۳۷ هزار و ۶۷۰ دلار، سموم تکنیکال شیمیایی با ۵۸ میلیون و ۴۳۸ هزار و ۸۵۳ دلار، داروهای دامی ضروری با ۴۷ میلیون و ۲۵ هزار و ۲۶۸ دلار، کره بسته بندی با ۳۸ میلیون و ۴۷۴ هزار و ۴۴۶ دلار، گوشت قرمزسبک گرم با ۲۸ میلیون و ۶۱۱ هزار ۳۱۱ دلار، کاغذ روزنامه با سه میلیون و ۷۹۹ هزار و ۶۴۰ دلار و گوشت مرغ با ۲۰۳ هزار و ۴۰۸ دلار به ترتیب مابقی گروه کالاهای اساسی کشور در ۹ ماهه سال ۹۹ بودند که به کشور وارد و از گمرکات ترخیص شدند. لطیفی در پایان افزود: واردات کالای اساسی نسبت به مدت مشابه سال قبل از لحاظ وزنی دو درصد کاهش داشته است. با واردات بیش از دو میلیون و ۱۳۶ هزار و ۱۷۵ تنی کالای اساسی در آذرماه، نزدیک به دویست هزار تن نسبت به معدل ماهانه و نسبت به ماه آبان حدود ۴۵۰ هزار تن، کالای اساسی بیشتر در این ماه ترخیص شده است. انتهای پیام / ب
به گزارش خبرگزاری فارس از اصفهان به نقل از روابط عمومی ذوب‌آهن اصفهان، مهرداد تولاییان در آیین آغاز فرایند دمش هوای گرم به کوره بلند شماره ذوب‌آهن اظهار کرد: این کوره که بعد از ۵ سال توقف راه‌اندازی خواهد شد، اولین کوره بلند ذوب‌آهن اصفهان با ظرفیت یک هزار مترمکعب و ظرفیت اسمی هشت‌صد هزار تن در سال است که می‌تواند بهره‌وری در ذوب‌آهن را افزایش دهد. معاون بهره‌برداری ذوب‌آهن اصفهان خاطرنشان کرد: برنامه پیش‌بینی‌شده سال ۱۴۰۰ کوره شماره یک، تولید سالیانه ۶۰۰ هزار تن چدن است که این مقدار به ظرفیت کوره‌های دو و سه اضافه خواهد شد. وی با اشاره به اینکه امید است ظرف ۴۸ ساعت آینده به تولید آزمایشی چدن از این کوره برسیم، گفت: در صورت تأمین مواد اولیه این کوره با ظرفیت اسمی خود به تولید ادامه خواهد داد، با تغییراتی که در فرایند بازسازی و نوسازی کوره داده‌ایم کیفیت تولید افزایش خواهد یافت. تولائیان با اشاره به اینکه متخصصان ذوب‌آهن اصفهان توانایی ساخت و راه‌اندازی کوره بلند مطابق با دانش روز را دارند، گفت: در این پروژه، طراحی، اتوماسیون در بحث کنترل‌ها و تغییرات در بارگیری کوره بلند از قبیل سرند مواد از تجهیزات جدید استفاده‌شده است ضمن اینکه این تجهیزات توسط تلاشگران ذوب‌آهن بومی‌سازی و نصب‌شده است. انتهای پیام / ۶۳۰۵۸ / ص /
به گزارش گروه بین‌الملل خبرگزاری فارس، پدر «جولیان آسانژ» بنیانگذار سایت افشاگر ویکی لیکس آمریکا را به انتقام‌گیری از فرزندش به خاطر افشای جنایتهای جنگی دولت واشنگتن متهم کرد. براساس گزارش خبرگزاری اسپوتنیک، دادگاه جنایی انگلیس در لندن قرار است روز چهارشنبه، چهارم ژانویه، حکم نهایی جولیان آسانژ را اعلام کند و گفته می‌شود ممکن است وی را به آمریکا تحویل دهد. آمریکا و انگلیس آسانژ را به دستیابی به اسناد محرمانه و طبقه‌بندی شده و افشای این اسناد متهم کرده‌اند. پدر آسانژ روز شنبه گفت: من معتقدم که آمریکا به دنبال استرداد جولیان آسانژ است تا از او به خاطر افشای جنایات جنگی این کشور انتقام بگیرد. «جان شیپتون» در مصاحبه با روزنامه ایندیپندنت افزود: آسانژ به خاطر گفتن حقیقت شهرت دارد. ویکی لیکس جنایات جنگی و جنایت علیه بشریت را فاش کرد. شکنجه او برای از بین بردن ظرفیت آسانژ در گفتن حقیقت و آنچه که طی ۲۰ سال گذشته اتفاق افتاده است در حال انجام است. اظهارات آقای شیپتون چند روز قبل از جلسه دادگاه جولیان آسانژ که در آن قرار است درباره استرداد وی به آمریکا به اتهام هک کردن رایانه‌های پنتاگون، جاسوسی و ۱۷ مورد کیفرخواست دیگر تصمیم‌گیری شود، مطرح‌شده است. براساس این گزارش، اگر آسانژ محکوم شود با بیش از ۱۷۵ سال حبس در زندان «سوپرمکس» که زندانی با اقدامات و تدابیر ویژه امنیتی تحت قوانین ویژه حکومت ایالات‌متحده است مواجه خواهد شد. زندانی که قرار است آسانژ به آنجا فرستاده شود در منطقه‌ای به نام فلورنس در کلرادو است که زندانیان بزرگ و بدنام مانند «تئودور کاچینسکی» و «رمزی یوسف»، عامل بمبگذاری سال ۱۹۹۳ در مرکز تجارت جهانی در آمریکا در آنجا نگه‌داری می‌شوند. شیپتون اعزام آسانژ به این زندان را وحشتناک خوانده و گفته، سلولهای این زندان ۸ فوت در ۱۰ فوت (حدود ۳ متر) است، شما حق ندارید با هیچ‌کس صحبت کنید و گارد زندان هر نیم ساعت زندانیان را چک می‌کند. پلیس انگلیس در فروردین ۱۳۹۸ جولیان آسانژ را که در سفارت اکوادور پناهنده شده بود پس از ساخت و پاخت با دولت این کشور و اخراج آسانژ از ساختمان سفارت بازداشت کرد. براساس گزارش بی‌بی‌سی، «لنین مورنو»، رئیس‌جمهوری اکوادور مدعی شده بود که به دنبال نقض مکرر مقررات بین‌المللی بوسیله آسانژ، دولت اکوادور پناهندگی وی را لغو کرده است. جولیان آسانژ ۴۷ ساله در سال ۲۰۱۰ با انتشار تصاویر و ویدئوهای کشتار غیرنظامیان توسط ارتش آمریکا در عراق و افغانستان مورد توجه رسانه‌های بین‌المللی قرار گرفت. اندکی بعد دولت آمریکا علیه سایت ویکی‌لیکس تحقیقات جنایی را آغاز کرد و از متحدان خود خواست به این تحقیقات کمک کنند. انتهای پیام / م
الهه بیگی رئیس اداره حفاظت از محیط‌زیست شهرستان اسلامشهر در گفت‌وگو با خبرنگار فارس در اسلامشهر، اظهار کرد: با توجه به وضعیت پایداری هوا و افزایش غلظت آلاینده‌ها در سطح شهرستان‌های اطراف استان تهران ۳ واحد آلاینده هوا در سطح شهرستان اسلامشهر تعطیل و پلمب شدند. وی با اشاره به ضرورت همکاری واحدهای تولیدی با محیط‌زیست، گفت: در پی مصوبات کارگروه اضطرار آلودگی هوا با افزایش گشت‌های روزانه و شبانه پایش محیط‌زیست در طی چند روز گذشته کارشناسان این اداره از ۴۶ واحد تولید بتن، شن و ماسه و واحدهای ریخته‌گری در سطح منطقه بازدید و ضمن ارائه هشدارهای لازم با واحدهای متخلف به دلیل عدم توقف فعالیت برخورد قانونی انجام دادند. رئیس اداره حفاظت از محیط‌زیست شهرستان اسلامشهر ابراز کرد: در طی مدت حضور کارشناسان محیط‌زیست در قالب گشت‌های پایش ۵ مورد پسماندسوزی در ابتدای جاده احمدآباد مستوفی و شهرک صنعتی چهاردانگه مشاهده و اطفاء شده و پیگیری‌های لازم برای شناسایی عوامل ایجاد این پسماندسوزی‌ها به عمل آمده است. بیگی با تأکید بر اهمیت حفظ محیط‌زیست و پرهیز از آلودگی هوا به ویژه در فصل زمستان، خاطرنشان کرد: با توجه به شرایط آلودگی هوا در فصل زمستان و وضعیت پایداری هوا و افزایش غلظت آلاینده‌ها، برخی از فعالیت‌ها ناگزیر باید از ادامه فعالیت خودداری و به حالت تعطیل درآیند و با توجه به اینکه مأموران اجرایی و کارشناسان محیط‌زیست به طور مستمر در حال گشت و پایش منطقه هستند، در صورت مشاهده هرگونه فعالیت آلاینده ضمن برخورد قانونی با متخلفان به استناد ماده ۶۸۸ قانون مجازات اسلامی افراد متخلف تحت عنوان تهدید علیه بهداشت و سلامت عمومی جامعه مورد پیگرد قضایی قرار خواهند گرفت. انتهای پیام / ۶۷۰۲۱ / م / س
رحیم زارع نماینده آباده در مجلس شورای اسلامی در گفت‌وگو با خبرنگار پارلمانی خبرگزاری فارس با اشاره به نشست امروز عصرکمیسیون تلفیق بودجه سال ۱۴۰۰ گفت: در این جلسه با مصوبه اعضای کمیسیون برای درآمدهای نفتی سال آینده ۱ ٫ ۵ میلیون بشکه در روز پیش‌بینی شد. وی افزود: براساس مصوبه امروز کمیسیون در صورت فروش نفت تا سقف یک‌میلیون بشکه در روز سه مشرکت ملی نفت ۱۴ ٫ ۵ درصد، صندوق توسعه ملی ۲۰ درصد و سهم درآمد دولت ۶۵ ٫ ۵ درصد خواهد بود. سخنگوی کمیسیون تلفیق بودجه سال ۱۴۰۰ اظهار داشت: همچنین براساس مصوبه کمیسیون چنانچه دولت بتواند بیش از یک‌میلیون بشکه در روز به فروش برساند سهم صندق توسعه ملی از ۲۰ درصد به ۳۸ درصد از درآمدهای نفتی افزایش خواهد یافت و سهم دولت از درآمدهای نفتی بالای یک‌میلیون بشکه ۴۷ ٫ ۵ درصد خواهد بود و شرکت ملی نفت ایران نیز سهم ۱۴ ٫ ۵ درصدی خواهد را خواهد داشت. زارع خاطرنشان کرد: همچنین در این مصوبه تأکید شد که اگر دولت بتواند بیش از ۱ ٫ ۵ میلیون بشکه نفت در روز به فروش برساند تمام درآمدهای آن را باید بدهی خود به صندوق توسعه ملی پرداخت کند. وی افزود: علاوه بر این اعضای کمیسیون مصوب کردند که درآمد دولت از بخش مستغلات در سال آینده مانند سال جاری ۴ هزار و ۶۰۰ میلیارد تومان باشد. سخنگوی کمیسیون تلفیق بودجه سال ۱۴۰۰ اظهار داشت: همچنین براساس مصوبه کمیسیون نرخ ارز واردات کالا در گمرک براساس ارز نیمایی خواهد بود و البته ما به دنبال آن هستیم تا تعرفه واردات کالا را در ادامه بررسی‌های بودجه سال آینده کاهش دهیم. زارع خاطرنشان کرد: تعرفه واردات داروهای بیماری‌های خاص همانند قبل صفر خواهد بود و ما به دنبال آن هستیم تا تعرفه واردات کالاهای اساسی نیز نزدیک به صفر باشد. انتهای پیام /
به گزارش گروه بین‌الملل خبرگزاری فارس، «ویلیام کوهن»، سناتور سابق جمهوری‌خواه ایالت مین آمریکا و وزیر دفاع پیشین آمریکا تشکیل حزبی جدید در آمریکا را خواستار شد. به نوشته پایگاه خبری «هیل»، کوهن در مصاحبه‌ای تلاش «جاش هالی» قانون‌گذار این کشور برای اعتراض به آرای الکترال در جلسه مشترک کنگره در تاریخ ششم ژانویه را محکوم کرده و آن را «شرم‌آور» توصیف کرد. این سناتور سابق آمریکایی، «دونالد ترامپ» رئیس‌جمهور آمریکا را به مدیر سیرکی تشبیه کرد که با چرخاندن شلاق فیل‌ها (نماد حزب جمهوری‌خواه) را مجبور می‌کند روی صندلی‌هایشان بایستند. او در ادامه گفت: «آن‌ها باید بدانند که ترامپ چه در کاخ سفید باشد و چه نباشد، به شلاق زدن ادامه می‌دهد و آن‌ها هر بار مجبورند برای راضی کردن او و حامیانش روی چهارپایه بپرند». کوهن که در زمان «بیل کلینتون» رئیس‌جمهور اسبق آمریکا سمت وزیر دفاع را بر عهده داشت گفت: «شاید وقت آن رسیده باشد که جزبی جدید تشکیل دهیم. حزبی که نه‌تنها از حاکمیت قانون تبعیت کند، بلکه به مردم کشور که به آن‌ها رأی داده‌اند وفادار باشند». به گفته کارشناسان، ترامپ از زمان روی کار آمدن در آمریکا نه‌تنها میان مردم این کشور تفرقه ایجاد کرده، بلکه در حزب خود نیز دو قطبی ایجاد کرده است. در حال حاضر اعضای حزب جمهوری‌خواه بر سر حمایت از ادعاهای انتخاباتی ترامپ یا رد آن دچار اختلاف هستند. کار تا جایی پیش رفته که شماری از جمهوری‌خواهان از «مایک پنس» معاون ترامپ شکایت کرده و خواستار اعطای قدرت به او در سنا برای تغییر نتیجه انتخابات شده‌اند. انتخابات ریاست‌جمهوری آمریکا روز سوم نوامبر (۱۳ آبان) برگزار شد. جو بایدن با کسب ۳۰۶ رأی الکترال در این انتخابات پیروز شد. ترامپ ۲۳۲ رأی الکترال به دست آورد اما او تاکنون از پذیرفتن شکست در انتخابات امتناع ورزیده و بارها تأکید کرده است که بایدن با تقلب این انتخابات را برده است. انتهای پیام /
به گزارش گروه سیاست خارجی خبرگزاری فارس، محمدجواد ظریف وزیر امور خارجه امروز (شنبه) در توئیتی خطاب به ترامپ تصریح کرد: هرگونه آتش‌بازی، پاسخ متقابل جدی همراه خواهد داشت. وی در این توئیت نوشت: اطلاعات تازه از عراق حاکی از آن است که عوامل آتش‌افروز اسرائیل در حال توطئه‌چینی برای حمله به آمریکایی‌ها هستند- تا ترامپ در حال رفتن را به بهانه‌ای ساختگی به جنگ بکشانند. ظریف خطاب به رئیس‌جمهور آمریکا عنوان کرد: ترامپ، مراقب تله باش، هرگونه آتش‌بازی، پاسخ متقابل جدی همراه خواهد داشت. به خصوص علیه همان دوستان صمیمی‌ات. به گزارش فارس، ظریف همچنین روز پنجشنبه در توئیتی در واکنش به تحرکات نظامی اخیر آمریکا در منطقه تصریح کرد که ایران به دنبال جنگ نیست، ولی در دفاع از منافع و امنیت ملی خود بی‌درنگ پاسخ می‌دهد. رئیس دستگاه دیپلماسی در آن توئیت نوشته بود: به جای مبارزه با کرونا در آمریکا، دونالد ترامپ و همراهانش میلیاردها دلار را برای به پرواز درآوردن (بمب‌افکن‌های) بی ۵۲ و اعزام ناوگروه به منطقه ما به باد می‌دهند. اطلاعات به دست آمده از عراق حاکی از توطئه‌ای برای ساخته و پرداخته کردن بهانه‌ای برای جنگ است. ایران به دنبال جنگ نیست اما آشکارا و بی‌درنگ از مردم، امنیت و منافع حیاتی خود دفاع خواهد کرد. علاوه بر این، «سعید خطیب‌زاده» سخنگوی وزارت امور خارجه نیز در گفت‌وگویی با فارس با بیان اینکه اگر کسی به خطوط قرمز ما نزدیک شود، جوابمان کوبنده خواهد بود، گفت: اینکه رژیم فعلی در کاخ سفید چه اقدام و نیتی را ممکن است در سر داشته باشد آنقدر اهمیت ندارد که ما در خصوص پاسخ خود مطمئن هستیم و برای هر سناریویی آماده‌ایم. (اینجا بخوانید) سخنگوی وزارت امور خارجه نیز روز دوشنبه هشتم مرداد ماه در نشست هفتگی با خبرنگاران درباره تحرکات آمریکا در منطقه گفته بود: ما به طور روشن گفته و هشدار داده‌ایم مسئولیت هرگونه توطئه‌چینی با آمریکاست. برخی شیطنت‌ها را شنیده‌ایم به آمریکا و دوستان در منطقه پیام داده‌ایم که آمریکا در روزهای پایانی حیات خود در کاخ سفید دست به ماجراجویی جدیدی نزند. به دنبال تنش در منطقه نبوده و نیستیم. درباره دفاع از کشور ذره‌ای تردید نداریم، همه امتحان کرده‌اند و پاسخ‌های ما را دیدند. امیدواریم عقلایی که در واشنگتن هستند تنش زدایی کنند. وی همچنین در خصوص حرکت زیردریایی اتمی آمریکا به خلیج‌فارس گفت: ما به دنبال تنش نیستیم ولی مسئولیت هرگونه تنش آفرینی و ماجراجویی به عهده آمریکاست و می‌دانند جمهوری اسلامی ایران درباره امنیت و منافع ملی خود با کسی شوخی ندارد و امیدواریم عقل بر ماجراجویی نزد برخی از جنگ طلبان بچربد. ما به عنوان یک دولت برای هر سناریویی آمادگی داریم و به همه سناریوها فکر می‌کنیم و برای هر سناریویی پاسخ لازم خود را آماده داریم. امیدواریم در این روزهای آخر خروج از کاخ سفید از هر تنش زایی دست بردارند. «علی شمخانی» دبیر شورای عالی امنیت ملی جمهوری اسلامی ایران نیز عصر روز دوشنبه هشتم دی‌ماه در واکنش به افزایش تحرک ارتش آمریکا در منطقه در توئیترش نوشت: افزایش تحرک ارتش آمریکا در منطقه، نمایشی پدافندی و ناشی از ترس، به دلیل شرارت‌های گذشته است. این اقدامات، آنتروپی ناامنی را بالا برده و موجب سوء تفاهم‌های زیان‌بار می‌شود. امنیت در منطقه تنها با خروج عوامل خارجی ضد ثبات محقق می‌شود. انتهای پیام /
به گزارش گروه بین‌الملل خبرگزاری فارس، وزیر خارجه کویت امروز شنبه در سفری به قاهره با رئیس‌جمهور مصر دیدار و گفت‌وگو کرد. «احمد ناصر المحمد الصباح» وزیر خارجه کویت امروز شنبه در سفری به قاهره با «عبدالفتاح السیسی» رئیس‌جمهور مصر دیدار کرد. وی در این دیدار پیام مکتوب «نواف الاحمد الجابر الصباح» امیر کویت را تقدیم السیسی کرد. خبرگزاری کویت (کونا) گزارش کرد که امیر کویت در پیام مکتوب خود به روابط دوجانبه و مستحکم بین دو کشور کویت و مصر، راهکارهای تقویت همکاری دوجانبه در زمینه‌های مختلف و آخرین تحولات منطقه‌ای و بین‌المللی پرداخته است. سفر وزیر خارجه کویت به مصر در حالی است که چهل‌ویکمین دور اجلاس سران شورای همکاری خلیج‌فارس قرار است پنج ژانویه (۱۵ دی) در شهر العلا برگزار خواهد شد و به گفته منابع عربی قرار است در این اجلاس به موضوع آشتی چهار کشور عربی (مصر، بحرین، امارات و عربستان) با قطر پرداخته شود. از زمان بروز اختلافات بین این چهار کشور با قطر در خرداد ۱۳۹۶، کویت تاکنون نقش می‌انجی برای حل اختلافات را ایفا کرده است. پیشتر منابع عربی گزارش کردند که السیسی مشارکت در اجلاس ریاض را بررسی می‌کند. انتهای پیام / م
به گزارش خبرگزاری فارس، از هفته هفدهم رقابت‌های لیگ برتر انگلیس، تاتنهام میزبان لیدزیونایتد بود و به پیروزی پرگل ۳ بر صفر دست یافت. در این بازی هری کین از روی نقطه پنالتی در دقیقه ۲۹، سون هیونگ مین ۴۳ و آلدرویرلد ۵۰ موفق به گلزنی شدند. دوهرتی در دقیقه ۲ + ۹۰ با دریافت کارت قرمز از سوی داور اخراج شد. شاگردان مورینیو با این پیروزی ۲۹ امتیازی شدند و تا رده سوم صعود کردند. لیدزیونایتد هم با ۲۳ امتیاز در مکان یازدهم قرار دارند. انتهای پیام /
به گزارش خبرگزاری فارس از اراک، حجت‌الاسلام علیرضا سلیمی ظهر امروز در نشست اعضای شورای اداری شهرستان دلیجان ضمن تسلیت رحلت آیت‌الله مصباح اظهار کرد: همانطور که رهبر معظم انقلاب فرمودند آیت‌الله یزدی اندیشمندی برجسته، مدیری شایسته و با استقامت در مسیر بود. وی تصریح کرد: نترس بودن، ایستادگی و مقاومت در برابر دشمنان از ویژگی‌های آیت‌الله یزدی بود که باید ابعاد مختلف این شخصیت را به درستی به مردم شناساند. نماینده مردم دلیجان با اشاره به سالگرد شهادت شهید سلیمانی نیز گفت: شهید سلیمانی نماد بود و باید مکتب او و راه او را به درستی ادامه داد. سلیمی گفت: نگاه سردار به ولایت‌فقیه، مبارزه با استکبار و غرب نگاهی است که بسیار جای پرداختن دارد و باید الگوی همگان قرار گیرد. وی با بیان اینکه دقت شهید سلیمانی برای اینکه مردم عادی در جنگ صدمه نبینند و خانه‌هایشان خراب نشود، الگویی از خدمت صادقانه یک مسول به مردم بود، گفت: شهید سلیمانی در جنگ ساخته شد، او سریع البکاء بود و نباید نام شهید سلیمانی از زبان ما بیوفتد. نماینده مردم دلیجان و محلات در مجلس تاکید کرد: مکتب شهید سلیمانی در دنیا در حال پیشرفت است و این از افتخارات است. سلیمی با اشاره لایحه بودجه بیان کرد: این لایحه بودجه بالای ۳۰۰ درصد تورم زاست، وقتی دولت در گذشته حدود ۴۰۰ هزار بشکه نفت فروخته چگونه می‌خواهد در سال آینده ۲ ٫ ۵ میلیون بشکه نفت بفروشد؟ وی با انتقاد از بلاتکلیف بودن وضیت ادارات این شهرستان گفت: چرا رییس اداره صنعت و معدن شهرستان دلیجان با حدود ۶۰۰ واحد دولتی بدون رئیس مانده است، رئیس اداره ورزش و جوانان دلیجان باید سریع تعیین تکلیف شود، این چه وضعیتی است در سبک مدیریت استان، مردم مراجعه می‌کنند و معطل مانده‌اند، اینها که دیگر ربطی به تحریم ندارد. انتهای پیام /
به گزارش خبرگزاری فارس از شهرقدس، به مناسبت چهلمین روز شهادت شهید محسن فخری‌زاده از شهدای دانشمند و هسته‌ای کشور، کوهنوردان شهرقدسی به قله بارو صعود کردند. علاوه بر این، به مناسبت اولین سالگرد شهادت سردار دل‌ها و به یاد آن شهید گرانقدر، این تیم به قله پهنه حصار نیز صعود کردند. قله بارو با ارتفاع ۳ هزار و ۲۸۱ متر و قله پهنه حصار یا پهن حصار با ارتفاع ۳ هزار و ۳۷۵ متر در ارتفاعات شمال غرب تهران قرار گرفته‌اند. قله‌های پهنه حصار، بارو، کندر و چشمه شاهی، دایره‌ای شکل اطراف می‌دانی در ارتفاع ۳ کیلومتری قرار گرفته‌اند که در وسط این میدان کوهستانی، امامزاده‌ای به نام بی‌بی زرین قمر خاتون قرار دارد. کوهنوردان اعضای باشگاه خانه کوهنوردان شهرقدس صعودهای خود را تقدیم به شهید حاج محسن فخری‌زاده و سپهبد شهید حاج قاسم سلیمانی کردند. انتهای پیام / ت / س
به گزارش فارس از شهرستان چالوس، حسن خیریان‌پور بعد از ظهر امروز در آیین نهال‌کاری در راستای طرح توسعه زراعت چوب در عباس‌آباد، اظهار کرد: یکی از برنامه‌های جهش تولید در سطح استان مازندران با توجه به ظرفیت بالفعل و بالقوه و شرایط مناسب زراعت چوب می‌باشد که با برنامه‌ریزی نظارت و اجرا خواهد شد. وی افزود: استان مازندران سالانه بالای ۷ میلیون تن محصولات کشاورزی تولید که نه‌تنها نیاز کشور بلکه صادر هم خواهیم داشت. خیریان‌پور به ۱۴۰ رودخانه در استان مازندران اشاره کرد و اظهار کرد: با توجه به ظرفیت بالای رودخانه در استان مازندران و کاشت نهال در حاشیه رودخانه‌ها بستری مناسب برای زراعت چوب می‌باشد و همچین اعلام آمادگی ۱۲۳ هکتار زمین‌های بلااستفاده در دانشگاه‌ها برای زراعت چوب قرار خواهد گرفت و از نظر درآمد و زیبایی، زیست‌محیطی بسیار مناسب و مطلوبی خواهد بود. این مسوول در ادامه گفت: همچنین زمین‌های بلااستفاده در پادگان‌ها و همچنین روستاها فضای گسترده‌ای برای زراعت چوب به شمار می‌آید. معاون امور اقتصادی استانداری مازندران به بیانات مقام معظم رهبری اشاره کرد و گفت: استان مازندران از دو موهبت الهی جنگل با همه زیبایی‌ها و ذخایر و دریا همچنین حد فاصل دریا و جنگل دشت حاصل‌خیز دارا است که باید آن را حفظ کنیم و در عین حال در مسیر اقتصادی قرار دهیم و اشتغال ایجاد کنیم. وی اضافه کرد: حفظ منحصر به فردترین جنگل جهان، تامین نیازهای صنایع چوب و سلولزی، خروج ارز برای واردات چوب که در حال حاضر با توجه به نیاز از کشور روسیه و سایر کشورهای حاشیه دریای خزر وارد می‌شود و همچنین حفظ محیط‌زیست از مولفه‌های مهم برای گسترش زراعت چوب است. خیریان‌پور به تامین کاغذ مورد نیاز کشور اشاره کرد و افزود: ۲۳۶ واحد صنایع چوب و نئوپان درسطح استان مازندران که ۱۰ هزار نفر مشغول به‌کار هستند وجود دارد و همچین ۷۰ درصد کاغذ تحریر روزنامه کشور و ۶۰ درصد نئوپان از استان مازندران برای کشور تامین می‌شود. معاون امور اقتصادی استانداری مازندران عنوان کرد: در حال حاضر چوب صنوبر و توسکا کیلویی ۲ الی ۳ هزار تومان، اکالیپتوس به علت شفافیت بالا ۵ هزار تومان، سرشاخه‌ها و چوب حاصل از باغات کیلویی هزار ۵۰۰ الی ۲ هزار تومان، کارخانجات صنایع چوب خریداری می‌کنند ضمن اینکه آثار مناسبی به همراه دارد که از جهت اقتصادی بودن درآمد مطلوبی برای تولیدکنندگان به حساب می‌آید. خیریان‌پور گفت: در غرب استان مازندران ۹۵۱ قطعه ۱۰ هکتاری وجود دارد که ۲۳۰ قطعه متروکه است که تعدادی مشکلات حقوقی دارند و قطعا یکی از این کارکرد‌های این قطعات زراعت چوب است و همچین ۴۰۰ هکتار در غرب ۴۰۹ هکتار در شرق کشت گیاهان دارویی که از ظرفیت‌های استان مازندران است، انجام‌شده است. *هزار هکتار توسعه جنگل عبدالرضا سنگاری مدیر کل منابع طبیعی و آبخیزداری در حاشیه این مراسم در گفت وگویی با اشاره به اینکه ۳۰۰ هکتار از اراضی به زراعت چوب اختصاص داده شد، اظهار کرد: ۱۰۰ هکتار بخش خصوصی، ۱۰۰ هکتار مستثنیات اشخاص و ۱۰۰ هکتار از صندوق توسعه و اعتبارات مقام معظم رهبری به زراعت چوب اختصاص داده شد. وی افزود: مهم‌ترین مزیت زراعت چوب علاوه بر درآمدزایی و فضای سبز تامین مواد اولیه مورد نیاز کارخانه‌ها است. سنگاری با بیان اینکه زراعت چوب در ۳۰۰ هکتار اراضی منابع طبیعی انجام می‌شود، بیان کرد: هدف تامین نیاز کارخانه‌های صنایع چوب کشور در سال جهش تولید است، در اجرای این طرح، نهال به صورت رایگان در اختیار کشاورزان و متقاضیان قرار می‌گیرد و در بازه زمانی ۵ الی ۶ سال به ثمر خواهد نشست. مدیر کل منابع طبیعی و آبخیزداری گفت: توسعه زراعت چوب در استان زمینه. ساز ایجاد اشتغال و کاهش میزان واردات چوب است که نقش مهمی در تحقق جهش تولید دارد، این استان ظرفیت‌های بالایی برای اجرای طرح‌های زراعت چوب دارد که باید مورد توجه قرار گیرد. انتهای پیام / ۸۶۰۴۸ / ع
به گزارش خبرگزاری فارس از ورامین، آئین معنوی تجدید میثاق با شهدا و مدافعان حرم ظهر امروز با حضور قائم‌مقام شورای هماهنگی تبلیغات اسلامی کشور، جمعی از مسؤولان و خانواده‌های معظم شهدا هم‌زمان با دهه بصیرت و در روز سالگرد شهادت سردار رشید اسلام شهید سپهبد حاج قاسم سلیمانی توسط ستاد بزرگداشت دهه بصیرت شهرستان ورامین در گلزار مطهر شهدای این شهر برگزار شد. حجت‌الاسلام سید محسن محمودی رئیس شورای هماهنگی تبلیغات اسلامی استان تهران در این آئین معنوی، اظهار کرد: سردار شهید حاج قاسم سلیمانی شاگرد و پرورش‌یافته مکتب امام خمینی (ره) و رهبر معظم انقلاب بود و به دنبال چیزی جز شهادت نبود. وی گفت: سردار شهید حاج قاسم سلیمانی یکی از چهره‌های انقلابی به معنای واقعی کلمه و مظهر درایت و ایثار و مقاومت است که تا لحظه شهادت در مسیر فرامین رهبر معظم انقلاب گام برداشت و همواره خود را سرباز نظام و ولایت می‌دانست. امام جمعه موقت ورامین ادامه داد: امروز و پس از گذشت یک سال از شهادت این سردار رشید اسلام هنوز در قلوب مردم محبوب و پایدار مانده و تا همیشه در دل‌ها خواهد ماند. انتهای پیام / ۶۷۰۳۷ / پ / س
به گزارش خبرگزاری فارس از سی‌سخت، دادستان دنا جهت حفظ حقوق عامه و جلوگیری از حادثه تصادف در جاده سی سخت- یاسوج اداره راهداری وحمل نقل جاده‌ای شهرستان دنا را موظف به رفع خطرات این جاده کرد. به گزارش فارس، غریب‌پور دادستان دنا در راستای حفظ حقوق عامه و جهت جلوگیری از وقوع تصادف در مسیر جاده سی سخت به یاسوج حد فاصل پل کلو تا دشت بازار اداره راهداری و حمل نقل جاده‌ای شهرستان دنا را موظف کرد تا سنگ‌های بزرگی که احتمال خطر سقوط به جاده را دارند در اسرع وقت جابجا کرده و گزارش کاملی از این مهم را به دادستانی گزارش دهند. به گزارش فارس در مسیر جاده سی‌سخت- یاسوج حدفاصل پل کلو تا دشت بازار سنگ‌های بسیار بزرگی وجود دارد که احتمال دارد هر لحظه این سنگ‌ها ریزش کرده و باعث وقوع حادثه ناگواری گردد که می‌طلبید مسئولان شهرستان که خود نیز هر روز از این مسیر خطرناک عبور می‌کنند و تمامی این خطرات را با چشم خود می‌دیدند نسبت به رفع این مشکل جدی اقدامی انجام می‌دادند. انتهای پیام / ۸۲۰۰۹
به گزارش خبرگزاری فارس از ساری، تیمور طهماسب‌پور بعد از ظهر امروز در رزمایش مومنانه با اعلام اینکه در مازندران ۲۴ پروژه درمانی در دست اقدام است که ۱۴ مرکز درمانی به طور کامل توسط خیران سلامت در حال احداث است، اظهار کرد: ۱۰ مرکز درمانی با مشارکت دانشگاه علوم پزشکی احداث و تکمیل می‌شود. وی با بیان اینکه خیران سلامت از استان تهران هم برای تکمیل پروژه‌های درمانی خیر ساز به کمک مازندرانی‌ها می‌آیند، افزود: سه مرکز درمانی در نکا، یک مرکز در بابلسر و نوشهر با مشارکت خیران سلامت با سرعت بالا در حال احداث است. طهماسب‌پور توصیه رهبری در حمایت از دستگاه‌های حمایتی برای پیشگیری از شیوع ویروس کرونا را امری قابل‌اجرا دانست و گفت: با شیوع ویروس کرونا مجمع خیران سلامت مازندران به همراه جهادگران و بسیجیان حمایت خود را از دستگاه‌های اجرایی، حمایتی و درمانی درتولید انواع شوینده، ضد عفونی کننده و ماسک‏ها دریغ نکردند. رئیس مجمع خیران سلامت مازندران با اشاره به اینکه این تاکنون در دومرحله هر بار هزار سبد کالای حمایتی بین نیازمندان توزیع شد، تصریح کرد: به‌مناسبت نخستین سالگرد شهادت حاج قاسم سلیمانی ۲ هزار بسته حمایتی غذایی و بهداشتی بین بین بیماران نیازمند توزیع می‌شود. این مسوول با اعلام اینکه هزار و ۸۰۰ بیمار دیالیزی در مازندران نیازمند توجه هستند، افزود: متاسفانه جمعی از نیازمندان جامعه فراموش شدند، هر بیمار دیالیزی دو عضو خانواده و نیروی کار را درگیر درمان خود می‌کند؛ لازم است در این موقعیت اقتصادی به این خانواده‌ها توجه ویژه شود. وی از حمایت ۵۸ میلیارد تومانی خیران سلامت مازندران درطی سال جاری خبرداد و گفت: جامعه پویا نیازمند امنیت و سلامت است در ادامه فعالیت شهید سلیمانی که برای امنیت کشور جان خود را فدا کرد ما موظفیم برای سلامت جامعه تلاش کنیم. انتهای پیام / ۸۶۰۴۸ / ع
به گزارش خبرگزاری فارس از کرمان، آیت‌الله علیرضا اعرافی عصر امروز در نشست تبیینی و خبری بیانیه گام دوم انقلاب با تسلیت ایام سوگواری حضرت زهرا (س) و رحلت آیت‌الله مصباح‌یزدی و گرامیداشت سالروز شهادت سردار سلیمانی اظهار داشت: بیانیه گام دوم همراه با سند الگوی ایرانی اسلامی پیشرفت است از منظرهای مختلف قابل تحلیل و تفسیر است. مدیر حوزه‌های علمیه کشور بیان داشت: رهبری می‌فرماید «خیلی کار کردم تا بیانیه گام دوم انقلاب را ارائه دهم» و جمع‌بندی این بیانیه بسیار هنرمندانه، منصفانه، واقع‌بینانه و امیدبخش است. اعرافی اضافه کرد: در تئوری کلام انقلاب اسلامی یک مجموعه‌ای از دوگانه‌هایی وجود دارد که در بیانیه گام دوم انقلاب و سخنان رهبری مورد توجه و مدنظر است. وی ابراز داشت: ۲۰ تا ۳۰ دوگانه در انقلاب داریم که هنر امام و تئوری انقلاب این بود که این دوگانه‌ها به جمع مناسبی رسیده است و بعضی از این دوگانه‌ها ازجمله دنیا و آخرت، اسلامیت و جمهوریت، اسلامیت و ملیت، مذهب و اسلام، نظام اسلامی و انقلاب اسلامی در بیانیه گام دوم انقلاب آمده است. اعرافی عنوان کرد: حاج قاسم یک ایرانی اصیل و متعصب به مسائل ایران بود و همچنین پرچمدار رویکرد اسلامی در منطقه بود و نشان داد می‌شود این دو را با هم جمع کرد و حاج قاسم چهره‌ای بود که داعش افراطی را شکست داد و از عتبات عالیات و شعائر مذهب به زیباترین وجه و با کمال جانفشانی دفاع کرد. مدیر حوزه‌های علمیه کشور ادامه داد: نخبگان باید طرح‌هایی ارائه کنند که دوقطبی‌ها را حل کند و به همگرایی برساند و مرزها را هم مشخص کند. اعرافی ابراز داشت: در استان کرمان گام‌های خوبی برای عملیاتی کردن بیانیه گام دوم انقلاب برداشته‌شده ایت و باید این بیانیه را با الگوی اسلامی ایرانی پیشرفت ببینید. وی با اشاره به اینکه ۲۷۰ استاد حوزه علمیه در برنامه‌ریزی مفصلی بیانیه گام دوم انقلاب را نقد کردند، تصریح کرد: در پرتوی آن نقد پیشنهاداتی دادند که خدمت رهبری تقدیم کردم و ایشان تشویق کردند. اعرافی بیان داشت: روح بیانیه گام دوم انقلاب ما را به دو نکته کلیدی فرا می‌خواند، نخست اینکه در ۴۰ سال گذشته با همه دستاوردهایی که داشته‌ایم، آسیب‌هایی را هم تجربه کرده‌ایم و مواجه با آسیب‌های اقتصادی، علمی، دانشی و ساختاری هستیم و بیانیه همه را فرا می‌خواند به ترمیم خلاءها، نقصان‌ها و کاستی‌هایی که در گام اول انقلاب بود و اینکه در این ترمیم متوقف نشویم بلکه حتما رسیدن به قله‌های ایده‌آل را دنبال کنیم. وی با تاکید بر اینکه برش‌های استانی در اسناد بالادستی یک راهبرد است، خاطرنشان کرد: به طور مثال سند تحول آموزش و پرورش می‌تواند در آموزش و پرورش کرمان برش بخورد و خیلی بهتر از آنچه در سطح کلان کشور است، موفق باشد. مدیر حوزه‌های علمیه کشور متذکر شد: یکی از مشکلات در اسناد کشور این است که راهکار برای عزم، اجماع و تفاهم نخبگانی دیده نشده است و تاکید داریم که الگوی کار جهادی متناسب با کار اداری در بیانیه گام دوم انقلاب طراحی شود زیرا در غیر این‌صورت همه کارها روی کاغذ می‌ماند. انتهای پیام / ۸۰۰۱۹ / ب / و
به گزارش خبرگزاری فارس از پاکدشت، صبح امروز با حضور محمدرضا بختیاری مدیرعامل شرکت آب و فاضلاب استان تهران و مسوولان شهرستانی ۷ پروژه آبرسانی کلنگ‌زنی و افتتاح شد. این پروژه‌ها برای آبرسانی به بخش شریف‌آباد از توابع شهرستان پاکدشت و مرتفع کردن مشکل آب شرب شهروندان با اعتبار ۹۸۶ میلیارد ریال اجرا و افتتاح می‌شوند. ۴ پروژه اجرای خط انتقال آب از تصفیه‌خانه هفتم تهران به شهر شریف آباد به طول ۵ / ۲ کیلومتر، عملیات اجرای کلکتور اصلی فاضلاب شهر پاکدشت به طول ۶ / ۸ کیلومتر، احداث مخزن ۱۵۰۰ مترمکعبی و آبرسانی به روستاهای بخش شریف آباد به طول ۱۵۰۰ متر کلنگ‌زنی می‌شود. همچنین ۲ طرح بهره‌برداری از تأسیسات آب شرب روستاهای کلین و سیاه چشمه افتتاح و ۶ / ۵ کیلومتر شبکه توزیع آب و ۱۶۰۰ رشته انشعاب اصلاح و بازسازی می‌شود. انتهای پیام / پ /
به گزارش خبرگزاری فارس، فدراسیون فوتبال درباره مطالب منتشره در رسانه‌ها پیرامون عدم عضویت کمیته ملی المپیک در مجمع عمومی فدراسیون فوتبال توضیحاتی ارائه کرد. در این باره موارد ذیل حائز اهمیت است: ۱ _ کمیته ملی المپیک به موجب اساسنامه قدیمی فدراسیون هم عضو مجمع عمومی فدراسیون فوتبال نبوده است. بنابراین طرح این موضوع که کمیته ملی المپیک از عضویت مجمع عمومی خارج‌شده است از اساس اشتباه است و این کمیته اصولا عضو مجمع عمومی نبوده که متعاقبا از عضویت خارج‌شده باشد. ۲ _ آنچه فیفا در نامه مورخ ۲۲ دسامبر ۲۰۲۰ به کمیته ملی المپیک پاسخ داده با آنچه در رسانه‌ها مطرح‌شده متفاوت است. فیفا در پاسخ به درخواست کمیته ملی المپیک عنوان کرده که فدراسیون فوتبال ایران می‌تواند ناظرانی را بدون حق رای و بدون حق اظهارنظر به مجمع عمومی دعوت کند. ۳ _ آنچه مشخص است فدراسیون فوتبال هیچگونه الزام و تکلیفی در این باره ندارد و آنچه فیفا پاسخ داده صرفا اشاره به اختیاری است که مجمع عمومی فدراسیون براساس اساسنامه دارا می‌باشد و مستلزم طی مراحل قانونی و تشریفات مقرر در اساسنامه است. انتهای پیام /
به گزارش خبرگزاری فارس از بوشهر، هفته سوم رقابت‌های لیگ دسته دوم کشور و از گروه نخست این رقابت‌ها از ساعت ۱۴:۱۵ امروز در ورزشگاه شهید بهشتی بوشهر پیگیری شد که در این دیدار ایران جوان مقابل مهمان خود اوالان کامیاران متوقف شد. ضعف گل‌زنی و نبود یک هافبک طراح در میانه میدان، همچنان از مشکلات این تیم ریشه‌دار بوشهری بود که در این دیدار نیز گریبان‌گیر قرمزپوشان شد تا در خانه با تساوی یک‌بریک رضایت دهند. تک گل ایران جوان بوشهر را در این دیدار مهدی چاهکوتاه زاده به ثمر رساند تا این تیم با سه امتیاز که ماحصل سه تساوی در دیدارهای اخیر می‌باشد در جایگاه هفتم قرار بگیرد. انتهای پیام /
به گزارش گروه دیگر رسانه‌های خبرگزاری فارس، معاون توسعه بازارهای صادراتی سازمان توسعه تجارت در مکاتبه‌ای تأکید کرده است: طبق اطلاعات واصله از وزارت امور خارجه، کشور ارمنستان اعلام کرده است، به‌دلیل تحریمهای ترکیه قصد دارد کالاهای ایرانی را جایگزین ۲۲۵۰ قلم کالای وارداتی خود از کشور ترکیه نماید که این موضوع فرصت بسیار خوبی را برای شرکتهای ایرانی فراهم خواهد کرد. خواهشمند است دستور فرمایید با توجه به سفر وزیر اقتصاد این کشور به تهران به‌قید فوریت نسبت به تعیین شرکتهای توانمند ایرانی برای صادرات کالا به ارمنستان اقدام مقتضی انجام شود. انتهای پیام /
به گزارش خبرگزاری فارس از قم، آیت‌الله سیدمحمد علی علوی گرگانی در پیامی درگذشت آیت‌الله محمدتقی مصباح یزدی رئیس موسسه آموزشی و پژوهشی امام خمینی (ره) را تسلیت گفت. در پیام این مرجع تقلید آمده است: خبر درگذشت عالم ربانی، فقیه عالی‌مقام، فیلسوف متبحر حضرت آیت‌الله حاج شیخ محمدتقی مصباح یزدی که عمر خود را درراه ترویج معارف دینی و رفع شبهات اعتقادی و دفاع از مبانی اسلام و انقلاب صرف نمودند، موجب تأثر و تألم گردید. در ادامه این پیام آمده است: تألیف کتب متعدد درزمینه قرآنی، کلامی، فلسفی، اخلاقی و اعتقادی و تربیت شاگردان وارسته همچنین مبارزه با خط انحراف اعتقادی در جامعه و تبیین معارف اسلام و انقلاب و حمایت از ولایت‌فقیه و حضور در جامعه مدرسین حوزه علمیه و مجلس خبرگان رهبری و مجمع جهانی اهل‌بیت علیهم‌السلام گوشه‌ای از خدمات ارزشمند ایشان است. در این پیام تصریح‌شده است: این‌جانب این ضایعه مولمه را در درجه اول به محضر امام عصر عجل الله تعالی فرجه الشریف همچنین مقام معظم رهبری، مراجع عظام تقلید، حوزه‌های علمیه مخصوصا حوزه علمیه قم، علما و شاگردان و ارادتمندان ایشان و بیت مکرم آن مرحوم تسلیت گفته و علو درجات و رحمت الهی را برای آن فقید سعید از خداوند خواستارم. انتهای پیام / ۷۸۰۲۷
به گزارش خبرنگار ورزشی خبرگزاری فارس، عبدالرضا علیزاده لیبروی تیم والیبال لبنیات هراز اولین غایب سه بازی اخیر این تیم است که با نظر کادرفنی در سفر تهران این تیم را همراهی نکرد و در قرنطینه به سر می‌برد و این درحالی است که او هیچ علائمی ندارد. فرهاد قائمی، ستاره ملی‌پوش این تیم هم دومین بازیکنی است که بهروز عطایی به او استراحت داده تا خطری تیم‌ها را تهدید نکند. قائمی ۲ بار در این هفته تست داده و هر بار هم پاسخ منفی بوده، اما او علائم بیماری دارد گرچه شاید او مبتلا به سرماخوردگی شده باشد، اما کادرفنی لبنیات هراز ریسک نکرده و برای سلامت تیم‌ها او را نیز قرنطینه کرده است. عادل غلامی، کاپیتان لبنیات هراز سومین غایب این تیم است؛ گرچه این بازیکن با تجربه در کنار تیم حضور دارد، اما به دلیل مصدومیت کادرفنی به او استراحت داده و او هم در چند دیدار اخیر غایب است. بهروز عطایی با استراحت به این سه بازیکن نشان داد که تنها به دنبال موفقیت شخصی نیست و سلامت بازیکنان و سایر تیم‌ها برای وی در اولویت است و از طرفی هم او به چند بازیکن جوان فرصت داده تا بتوانند خودشان را نشان دهند. رافع طبری لیبروی دوم این تیم، عرفان جلالی نژاد دریافت‌کننده لبنیات هراز عملکرد خوبی در دو بازی اخیر از خود به نمایش گذاشته‌اند و طیب عینی و مبین مظلوم هم که در غیاب غلامی فرصت بیشتری پیدا کرده‌اند در کنار محمد کاظم غفاری نمایش خوبی داشته‌اند. انتهای پیام /
غلامحسین پیروانی در گفت و گو با خبرنگار ورزشی خبرگزاری فارس، درباره فرا رسیدن سالگرد شهادت حاج قاسم سلیمانی (مرد میدان) اظهار داشت: کوچک‌تر از آن هستیم که از ایثار، فداکاری و برنامه‌های آن شهید بزرگوار صحبت کنیم. نمی‌توانیم مانند وی باشیم اما باید تا جاییکه می‌توانیم راهش را ادامه بدهیم. واقعا این شخصیت دوستداشتنی کار‌هایی کرد کارستان. وی افزود: جان خیلی عزیز است اما سردار محبوب و عزیز ما به همراه همرزمانش برای دفاع از حق علیه باطل جان خود را در دست گرفته و با حضور در سوریه، عراق و لبنان رشادت‌های زیادی نشان دادند. بزرگان دین و کشورهای مسلمان مانند سید حسن نصرالله بارها از نقش ویژه حاج قاسم در جنگ ۳۳ روزه لبنان و اسرائیل صحبت کرده و در مبارزه با داعش هم همه ما مدیون این شهید هستیم. شهید سلیمانی محبوب دل‌ها است و همه به نیکی از وی یاد می‌کنند. ان شالله بتوانیم پیرو خطش باشیم. پیشکسوت فوتبال ایران اضافه کرد: جمله معروف سردار را هیچگاه از یاد نمی‌برم که از صمیم قلب می‌گفت «ما ملت امام حسین و شهادتیم». در عمل راه امام حسین (ع) را ادامه داد و واقعا پیرو سیدالشهدا بود. این جمله را زبانی نمی‌گفت. «می‌نشیند بر دل آن ناله که از دل خیزد، تا نسوزد دل ما ناله ما بی‌اثر است». وظیفه ما ادامه دادن این راه شهید است. این کار سخت است اما باید پیرو اخلاق و محسناتش باشیم. وی ادامه داد: تشییع پیکر شهید سلیمانی گواه مردمی بودن و ویژگی‌های انکار ناپذیر این شخصیت والامقام بود. «سعدیا گرچه سخندان و مصالح‌گویی، به عمل کار برآید به سخندانی نیست». این شعر واقعا برای این شخصیت والامقام کاربرد دارد. انتهای پیام /
به گزارش خبرگزاری فارس، منصور برزگر با اشاره به شیوع یک ساله ویروس کرونا در جهان اظهار داشت: یکی از رفقایم مثال خیلی خوبی می‌زد که پهلوان هم پهلوان‌های قدیم که به جنگ شیر و پلنگ می‌رفتند الان از ترس ویروس کرونا همه در خانه مانده‌ایم. کرونا کاری کرد و نشان داد برای این زندگی بمب و اتم نمی‌خواهد فقط فهم و شعور می‌خواهد. این مشکلات را می‌شود با مدیریت و درایت حل کرد. امیدوارم در ۲۰۲۱ با آمدن واکسن، این ویروس از بین برود، هرچند که چنین اتفاقی نمی‌افتد و یک روز آبله و یک روز طاعون بوده و امروز هم کرونا. باید دانشجویان را خوب تربیت کرده و از مغزها خوب حفاظت کنیم. وی درمورد صحبت اخیر علیرضا دبیر که برزگر در تربیت قهرمانان بزرگ و رقم زدن تاریخ کشتی ایران نقشی پررنگ داشته، تصریح کرد: وقتی آدم سنش بالا می‌رود دیگر جلویش را نمی‌بیند. نگاه می‌کند به پشتش که چه اثری از خود برجای گذاشته. یکی از مدیران ورزشی که فوت هم کرده، می‌گفت «برزگر، خدمت در این مملکت گم نمی‌شود همانجور هم خیانت گم نمی‌شود، مردم ما این چیزها را می‌فهمند» علیرضا دبیر مربیان دیگری چون خیرالله زاده داشت، ولی پدرش با من همکار بود و من به کارهایش نظارت داشتم. حالا خوشحالم که وقتی جوان‌های کشتی را می‌بینم که مدال دارند و تحصیل‌کرده‌اند، درحال حاضر بیشتر قهرمانان کشتی رئیس تربیت بدنی استان‌های شان شده‌اند و احتمال دارد وزیر ورزش هم بشوند. اینها را که می‌بینم احساس می‌کنم زحماتم گم نشده و لذت می‌برم و حس می‌کنم هنوز جوانم وبا آنها کنار تشک هستم. نایب‌قهرمان المپیک ۱۹۷۶ مونترال در مورد تعلق خاطرش به کار باشگاهی با وجود سال‌های سرمربیگری‌اش در تیم ملی خاطرنشان کرد: من نمی‌دانم چرا امروز مربیان ملی از سالن‌ها دور شدند فقط این را می‌دانم که من خودم شخصا با کشتی زندگی می‌کنم. زمانی که کنار تشک کشتی هستم جایی نمی‌روم که مربی باشم. می‌روم تمرین کنم و بعد می‌بینم که مربی شده‌ام. یک زمانی باشگاه سازمان آب بودم آنجا را بستند، به سالن کشتارگاه رفتم و بعد سالن هفت‌تیر و هیچ وقت هم نگفتم من را مربی تیم ملی کنید. بعد از انقلاب مشکلاتی پیش آمد گاهی بودم و گاهی هم نه. بعد دیدند هر جا به بن‌بست می‌رسند من می‌آمدم و گاهی هم این آمدن به ضررم می‌شد. زمانی که سرمربی بودم، کمیته فنی حاضر بود و آنها هم تصمیم می‌گرفتند. همه خوب‌ها به نفع آنها تمام می‌شد و بدها در کاسه ما می‌رفت. وی ادامه داد: بالای ۳۰ سال سرمربی بودم، آخرش خودم زمان آقای یزدانی خرم گفتم نمی‌مانم و به المپیک چین نرفتم که مغزی پور رفت. به هر صورت کسی که می‌خواهد سرمربی شود باید با همه دردهای کشتی گیران آشنا باشد. برزگر که با برنامه دایره طلایی گفت و گو می‌کرد، با بیان این جمله که «کشتی باید در استان‌ها ساخته شود» تصریح کرد: متاسفانه کشتی ما مشکلات زیادی دارد. یکی از مشکلاتش این است که فکر می‌کنیم همه کار را باید فدراسیون کشتی حل کند که من فکر می‌کنم فدراسیون باید فقط تیم ملی‌اش را برای جهانی و المپیک آماده کند. کشتی را باید هیات‌ها بسازند که متاسفانه این طوری نیست. هیاتی داریم در تهران که زحمات زیادی کشیده، سالن هفت‌تیر را دگرگون کرده ولی هیچ وقت این را به تصویر نکشیدند که می‌شود این کارها را کرد همه‌اش نباید منتظر باشیم دولت این کارها را بکند. الان هیات‌های ما فقط می‌خواهند اسم شان باشد و خبری از هیچ سازندگی‌ای نیست، امروز سازندگی فقط در مازندران انجام می‌شود. برزگر که در سال‌های سرمربیگری‌اش همیشه گله داشت که سازمان ورزش، نزدیک به المپیک سراغ او می‌آید، خاطرنشان کرد: این بحث مفصلی دارد. اولین چیزی که من گله دارم از ورزش ایران این است که ما سازمان ورزش و وزارت ورزش ما المپیکی نیست و فقط در آستانه بازی‌های آسیایی و المپیک‌ها یادشان می‌افتد کدام ورزش مدال می‌گیرد. من همیشه مثال می‌زنم که چین و روسیه و آمریکا فوتبال شان به فوتبال ایران و اروپا نمی‌رسد، حالا فوتبال پولساز است، تماشاگر دارد، تبلیغات رویش زیاد است، ولی اینها می‌آیند در رشته‌های المپیکی کار می‌کنند. همه ورزش ما فوتبال نیست آیا توجهی که به فوتبال می‌شود به رشته‌های دیگر می‌شود؟ چرا باید در بازی‌های آسیایی حداقل ما هم‌اندازه چین و ژاپن نباشیم؟ چرا کره جنوبی باید از ما جلو بیفتد؟ برای اینکه ما المپییکی فکر نمی‌کنیم. اگر المپیکی فکر کنیم همه فدراسیون‌ها را باید بعد از المپیک بیرون کنند و ۴ سال زمان به رئیس بعدی بدهند، اگر در المپیک نتیجه گرفت ۴ سال بعد هم بماند. زمان هاشمی طبا او روی ورزش‌کار می‌کرد. سرمربی سابق تیم ملی اضافه کرد: مسئله دوم برمی‌گردد به تبلیغات، همین برنامه دایره طلایی که یک برنامه خوب و اختصاصی برای کشتی است، به جای ساعت ۸ - ۹ شب که همه جلوی تلویزیون هستند، در ساعت ۳ - ۴ که زمان کار و ترافیک است، پخش می‌شود. ما برای ورزش کشتی زمان نمی‌گذاریم. قدیم حداقل ۱۵ - ۲۰ درصد برنامه‌ها کشتی بود. وقتی تبلیغات پشت یک‌رشته نباشد از دل و دیده می‌رود. انتهای پیام /
به گزارش خبرگزاری فارس از کرمان، مهدی شفیعی موارد بستری قطعی مبتلا به کرونا در بیمارستان‌های استان کرمان را ۲۱۲ مورد عنوان کرد که در حوزه دانشگاه علوم پزشکی کرمان ۱۴۵ نفر، حوزه دانشگاه علوم پزشکی رفسنجان ۱۱ نفر، حوزه دانشگاه علوم پزشکی جیرفت ۱۴ نفر، حوزه دانشگاه علوم پزشکی بم ۱۲ نفر و حوزه دانشکده علوم پزشکی سیرجان ۳۰ نفر بستری هستند. سخنگوی دانشگاه علوم پزشکی کرمان تعداد کل موارد بستری مثبت کرونا در استان کرمان از ابتدا تاکنون را ۱۵ هزار و ۵۴۷ مورد ۱۵۵۴۷ مورد و موارد جدید بستری در ۲۴ ساعت گذشته در بیمارستان‌های استان را ۲۲ نفر شامل حوزه دانشگاه علوم پزشکی کرمان ۱۴ مورد، حوزه دانشگاه علوم پزشکی رفسنجان ۲ مورد، حوزه دانشگاه علوم پزشکی جیرفت ۳ مورد و حوزه دانشگاه علوم پزشکی بم ۳ مورد عنوان کرد و گفت: دانشکده علوم پزشکی سیرجان در ۲۴ ساعت گذشته انجام آزمایش نداشته است. وی تعداد فوتی‌های قطعی ابتلا به کووید ۱۹ در ۲۴ ساعت گذشته را ۴ نفر عنوان کرد. انتهای پیام / ۳۳۸۸ / ب
به گزارش خبرگزاری فارس از اهواز، غلامرضا شریعتی استاندار خوزستان در حاشیه ستاد استانی مقابله با کرونا اظهار کرد: طبق اعلام ستاد ملی مبارزه با کرونا وضعیت کرونا در خوزستان زرد است و کمترین آمار فوت ناشی از این بیماری متعلق به خوزستان هست این در حالیست که تا چند روز گذشته از آخر در جایگاه سوم قرار داشتیم. وی افزود: این نتیجه نشان از تلاش کادر بهداشت و درمان استان و رعایت پروتکل‌ها از سوی مردم است که جای تقدیر و تشکر دارد. استاندار خوزستان گفت: در روزهای اخیر آمار موارد بستری مبتلا به کرونا در استان رشد جزئی داشته ولی به طور کلی در حالت ثبات قرار گرفته است. وی ادامه داد: باید تاکید کرد که کرونا همچنان باقی است و نباید رعایت پروتکل‌ها فراموش شود چرا که درصورت غفلت از موازین بهداشتی این ثبات از بین خواهد رفت. غلامرضا شریعتی تصریح کرد: باید خطر کرونا را حس و به مردم حساسیت لازم را گوشزد کنیم تا روند بیماری صعودی نشود. انتهای پیام /
به گزارش حوزه امنیتی دفاعی خبرگزاری فارس، سردار امیرعلی حاجی‌زاده فرمانده نیروی هوافضای سپاه پاسداران انقلاب اسلامی در گفتگویی به‌مناسبت سالگرد شهادت سردار شهید حاج قاسم سلیمانی، اظهار داشت: جمهوری اسلامی ایران بنا بر فرمایش رهبر معظم انقلاب، از هرکس که در خط مقابله با رژیم صهیونیستی باشد حمایت خواهد کرد. حاجی‌زاده افزود: غزه و لبنان در خط مقدم این نبرد هستند و هرآنچه از توان موشکی در غزه و لبنان می‌بینید با حمایت جمهوری اسلامی ایران صورت گرفته است. وی ادامه داد: ما به هم‌پیمانان و دوستان خود در جبهه مقاومت، به‌جای ماهی و یا ماهی‌گیری، ساخت قلاب ماهی را یاد دادیم و آنها الآن این توانمندی و فناوری‌ها را در اختیار دارند. فرمانده نیروی هوافضا تصریح کرد: امروز در فلسطین دیگر به‌جای سنگ از موشک استفاده می‌شود و همین موجب ترس همه مسئولین رژیم صهیونیستی شده است چون توان امروز محور مقاومت دیگر مشابه ۱۰ سال قبل نیست. حاجی‌زاده گفت: امروز تقاطعی از آتش، از فلسطین، لبنان، سوریه و بقیه کشورهای اسلامی به‌روی رژیم صهیونیستی وجود دارد و اگر در گذشته، توان دوستان ما در حد سنگ و راکت بود، الآن به موشک‌های نقطه‌زن مجهز هستند و خیلی از آنها این فناوری‌ها را در اختیار دارند. وی ابراز کرد: وقتی رهبر انقلاب فرمودند «اگر غلطی از اسرائیل سر بزند، تل‌آویو و حیفا را با خاک یکسان می‌کنیم»، این یک فرمان سراسری بود و ما باید این قدرت را ایجاد می‌کردیم و این تلاش سال‌هاست که به‌صورت شبانه‌روزی در حال انجام است. فرمانده نیروی هوافضای سپاه در گفتگو با المنار در خصوص موشک‌باران پایگاه آمریکایی عین الاسد پس از شهادت سردار سلیمانی نیز گفت: ما حتی اگر همه پایگاه‌های آمریکا در منطقه را هم می‌زدیم، جواب خون حاج قاسم نمی‌شد ولی ما در زدن عین الاسد، در واقع حیثیت و هیمنه آمریکا را زیر ضربه بردیم نه اینکه بخواهیم چهار تا سوله را بزنیم. حاجی‌زاده گفت: ما برای جواب آمریکایی‌ها آماده بودیم و همه توان موشکی‌مان پای کار بود و اگر آنها پاسخ می‌دادند، همه پایگاه‌هایشان از اردن تا عراق و خلیج‌فارس و همه ناوهایشان حتی در اقیانوس هند را می‌زدیم. وی درخصوص همکاری برخی کشورهای منطقه با آمریکا و رژیم صهیونیستی، به آنها توصیه کرد مسیر و سیاست خود را اصلاح کنند و گفت: آمریکا و رژیم صهیونیستی برای هیچ کجا امنیت نیاوردند و در اینجا هم اگر اتفاقی رخ دهد و جنگی صورت بگیرد، برای ما پایگاه آمریکا با کشور میزبانش تفاوتی ندارد و طبیعتا بیشترین آسیب را همین کشورهای عربی منطقه می‌بینند. فرمانده نیروی هوافضای سپاه درخصوص توان موشکی و برخی تلاش‌ها برای محدود کردن آن نیز گفت: این توان موشکی قابل مذاکره نیست و غلط می‌کند کسی بخواهد در این زمین مذاکره کند. اجازه مذاکره درباره توان موشکی به هیچ مسئولی داده نمی‌شود و این خط قرمز است. حاجی‌زاده تصریح کرد: قدرت و توان موشک ما را می‌توان در اظهار نظرهای دشمنانمان دید. هیچ‌کس ما را به محدودیت برد ۲ هزار کیلومتر مجبور نکرده است چون ما بر سر توان موشکی با کسی صحبت نمی‌کنیم، این تصمیم خودمان بوده است و این برد برای ما ابدی هم نیست. انتهای پیام /
به گزارش حوزه پارلمانی خبرگزاری فارس، سیدجواد ساداتی نژاد رئیس کمیسیون کشاورزی مجلس شورای اسلامی به مناسبت ارتحال آیت‌الله مصباح یزدی پیامی صادر کرد. متن این پیام به شرح ذیل است: بسمه تعالی انالله و اناالیه راجعون ارتحال عالم ربانی، فقیه و حکیم مجاهد، حضرت آیت‌الله شیخ محمدتقی مصباح یزدی موجب تاثر اینجانب گردید. این عالم فرزانه در تمامی طول عمر گرانقدر خود، به تبیین معارف دینی توام با تربیت شاگردان فراوان پرداختند و آثار مکتوب بسیاری را از خود به یادگار گذاشتند. آن بزرگوار یار راستین و عمار رهبر انقلاب در حوزه‌های علمیه بودند و حضور ایشان یادآور علمای گرانقدری همچون علامه طباطبائی و آیت‌الله مطهری در میان نسل حاضر بود. اینجانب به نمایندگی از مردم شریف کاشان و آران و بیدگل این ضایعه بزرگ را به محضر حضرت بقیه‌الله ارواحنافداه، رهبر معظم انقلاب دامت برکاته، بیت مرحوم حضرت آیت‌الله مصباح یزدی، جامعه گرانقدر روحانیت به ویژه شاگردان ایشان، تسلیت و تعزیت عرض می‌کنم و از درگان خداوند متعال برای آن مرحوم علو درجات و حشر با اولیای الهی و برای بازماندگان ایشان صبر و شکیبایی را مسئلت دارم. انتهای پیام /
به گزارش گروه دیگر رسانه‌های خبرگزاری فارس، سیدعباس عراقچی در سالروز شهادت حاج قاسم سلیمانی در روزنامه اعتماد یادداشتی نوشته است که در بخش‌هایی از آن آمده است: مهم‌ترین مولفه در قدرت معنایی، توان گفتمان‌سازی است. گفتمان عبارت از یک مجموعه فکری منسجم و منظم است که بر مبنای‌ارزش‌ها، ادراکات، فرهنگ و اعتقادات یک جامعه ارایه و مورد پذیرش غالب افراد جامعه واقع می‌شود. گفتمان غالب در هر جامعه‌با جهت دادن به نظام‌های فکری و مدیریتی بر سرنوشت مردم و کشور تاثیر می‌گذارد. گفتمان‌سازی فرآیندی است که روایت‌های غالب‌سیاسی، اجتماعی، اقتصادی یا فرهنگی را در یک فرآیند زمان‌بر به ادبیات رایج جامعه و زندگی مردم وارد می‌کند. گفتمان‌سازی‌دستوری و بخشنامه‌ای نیست، بلکه یک فرآیند اقناع‌سازی است. کشورهایی که در راستای اهداف خود گفتمان‌سازی مناسب را نیزانجام می‌دهند با سرعت بیشتری به اهداف خود نایل می‌شوند. برخی کشورها قادرند در سطح منطقه‌ای یا حتی بین‌المللی و جهانی‌گفتمان‌سازی کنند و در یک فرآیند اقناع‌سازی منطقه‌ای یا بین‌المللی گفتمان مورد نظر خود را به گفتمان غالب تبدیل کرده و اهداف خودرا در سطحی فراملی پیش ببرند. توان گفتمان‌سازی یکی از مهم‌ترین مولفه‌های قدرت ملی برای یک کشور به شمار می‌رود که به میزان اثرگذاری محیطی آن، میزان پذیرش بازیگران هدف و همچنین میزان پذیرش و گفت‌وگو در قالب آن گفتمان، می‌تواند بر قدرت کنشگر درروند و به ویژه نتیجه مذاکره اثر داشته باشد. «گفتمان انقلاب اسلامی» و «گفتمان مقاومت» از مهم‌ترین گفتمان‌سازی‌های جمهوری‌اسلامی ایران در سطوح ملی، منطقه‌ای و فرامنطقه‌ای بوده است. تردید نباید کرد که قدرت و توانایی دفاعی، به عنوان اصلی‌ترین شاخصه «قدرت سخت» است همچنان از اهمیت کلیدی برخوردار است. در نظام بین‌الملل هیچ کشوری بدون برخورداری از قدرت دفاعی، امکان دفاع از امنیت ملی و تامین منافع ملی خود را ندارد و ساده‌انگاری است اگر اهمیت «قدرت سخت» را فراموش کرد. در عین حال نقش و تاثیر روزافزون «قدرت نرم» و مولفه‌های آن را نیز نباید‌انکار کرد یا دست‌کم گرفت. برای افزایش قدرت ملی حتما باید به افزایش توانمندی‌های معروف به قدرت نرم، به ویژه علم وفناوری نیز همت گماشت، اما آنچه این دو قدرت را تصاعد می‌بخشد و کارکرد آنها را مضاعف می‌کند، قدرت معنایی و گفتمان‌سازی‌است. «دیپلماسی مقاومت محور» ترکیبی از همه اشکال قدرت است که حول محور گفتمان‌سازی شکل می‌گیرد. مرور تاریخ و مسیر حرکت کشورهای قدرتمند نشان می‌دهد هر یک از کشورها مسیر خاصی را برای قدرتمندتر شدن برگزیده‌اند و دراولویت‌بندی مولفه‌های قدرت، نگاه متفاوتی از یک دیگر داشته‌اند. مسیر جمهوری اسلامی ایران مسیر مقابله با سلطه‌گری ابرقدرت‌هااست و آنچه قدرت جمهوری اسلامی را متبلور می‌کند توانایی ایستادگی در برابر خواسته‌های زورمدارانه قدرت‌ها و آمادگی برای پرداخت هزینه‌های مربوطه است. «دیپلماسی مقاومت محور» مبنای سیاست خارجی جمهوری اسلامی ایران را تشکیل می‌دهد و «محور مقاومت» تنها یکی از ابعاد آن است. این دیپلماسی متکی بر توانمندی‌های ملی و بومی است و مهم‌ترین شاخصه‌های آن عبارتند از: توان دفاعی موشک محور، حضور مقتدرانه در خلیج‌فارس، گفتمان‌سازی مقاومت در منطقه پیرامونی، خردورزی عزتمندانه در عرصه بین‌المللی، و ایستادگی حکیمانه در برابر نظام سلطه. به گزارش خبرنگار گروه دیگر رسانه‌های خبرگزاری فارس هاشمی رفسنجانی در همایش آموزش و پرورش سال ۱۳۹۵ گفته بود: «اگر می‌بینید آلمان و ژاپن این روزها محکم‌ترین اقتصاد دنیا را دارند، اینها بعد از جنگ جهانی دوم از اینکه نیروی نظامی داشته باشند محروم شدند … نیروهای نظامی بیشترین خرج کشورهای در حال جنگ را می‌بردند و از این رو با این اقدام پول‌های‌شان آزاد شد و به‌دنبال کارهای علمی و تولیدی رفته و اقتصاد دانش‌بنیان برای خود درست کردند، لذا دیگر آسیب‌پذیر هم نیستند، این راه در ایران باز شده است و مدیران و دلسوزان و معلمان باید وارد این فضا شوند، مطمئنم دوره دوم دولت روحانی می‌تواند ما را به آنجا برساند.» انتهای پیام / انتهای پیام /
به گزارش خبرنگار اقتصاد بین‌الملل خبرگزاری فارس به نقل از راشاتودی، وجود ذخایر عظیم گاز طبیعی و پتانسیل بالای روسیه در زمینه تولید انرژی از منابع تجدیدپذیر این کشور می‌تواند به یکی از بزرگترین تولیدکنندگان هیدروژن در جهان تبدیل شود. در واقع وزارت معدن و انرژی روسیه برای دومین بار پس از جنگ سرد و فروپاشی شوروی تلاش‌های خود برای تبدیل شدن به یک قطب تولید هیدروژن در جهان را آغاز کرده است. در واقع افزایش صادرات نفت و گاز روسیه به این کشور این امکان را داده است که درآمدهای خود را افزایش داده و نفوذ بین‌المللی خود را گسترش دهد. تغییر رویکرد در مصرف انرژی جهان یکی از تهدیدهای موجود علیه صنعت انرژی روسیه است بنابراین این کشور در تلاش است تا با سرمایه‌گذاری در زمینه تولید هیدروژن صنعت انرژی خود را سرپا نگه دارد. در واقع وزارت انرژی روسیه در حال تدوین یک چشم‌انداز و رویکرد در این زمینه با کمک طرف‌های خارجی از جمله شرکت‌های ژاپنی و آلمانی است. سه شرکت بزرگ روسیه شامل روس اتم، نواتک و گازپروم هم آنهایی هستند که به کمک دولت این کشور در حال سرمایه‌گذاری روی فناوری‌های مختلف در راستای تولید و صادرات هیدروژن هستند. الکساندر نواک، معاون نخست‌وزیر روسیه و وزیر سابق انرژی این کشور می‌گوید که کارشناسان بر این باورند تا سال ۲۰۵۰ و همگام با حل شدن موضوع هزینه بالای تولید هیدروژن و چالش‌های موجود برای رفتن کشورها به سمت مصرف آن سهم این حامل انرژی از مصرف انرژی در جهان از ۷ درصد کنونی به ۲۵ درصد افزایش خواهد یافت. انتهای پیام /
به گزارش خبرنگار ورزشی خبرگزاری فارس، در حالی که قرار است ۵ روز دیگر نوزدهمین دوره رقابت‌های لیگ برتر تکواندو «جام خلیج‌فارس» یادواره سردار سپهبد شهید حاج قاسم سلیمانی در تهران آغاز شود به یک‌بار تیم پاس قوامین تهران به دلیل مشکلات مالی از پیکارهای لیگ کنارگیری می‌کند. از قبل هم پیش‌بینی می‌شد که یک سری از تیم‌ها به دلیل برآورده نکردن هزینه‌های رعایت پروتکل‌های بهداشتی از لیگ تکواندو انصراف بدهند که تیم پاس قوامین به طور قطعی از این مسابقات انصراف داد. بر همین اساس مسابقات این دوره از لیگ برتر تکواندو در دو گروه از روز پنجشنبه ۱۸ دی‌ماه به میزبانی دانشگاه آزاد واحد علوم تحقیقات کار خود را آغاز می‌کند. در گروه A تیم‌های شهرداری ورامین، استقلال، صنعت مس کرمان و فتح صدر البرز حضور دارند که مسابقات‌شان طی روزهای ۱۸ و ۱۹ دی‌ماه برگزار خواهد شد. در گروه B نیز ۵ تیم، لوازم خانگی کن، دانشگاه آزاد اسلامی، پارسیان البرز، پالایش نفت آبادان و فرمانیه حاضر هستند که مسابقات‌شان طی روزهای ۲۵ و ۲۶ دی‌ماه انجام می‌شود. یکم اسفندماه نیز مرحله فینال پیگیری می‌شود. انتهای پیام /
به گزارش حوزه دانشگاهی خبرگزاری فارس، حجت‌الاسلام مصطفی رستمی رئیس نهاد نمایندگی مقام معظم رهبری در دانشگاه‌ها در مراسم گرامیداشت سالگرد شهادت شهید سلیمانی که امروز در دانشگاه تهران برگزار شد با اشاره به شهادت سردار دلها، گفت: به ظاهر امری اتفاق افتاد که انتظارش می‌رفت، اما آنچه در جامعه اتفاق افتاد و کسی فکرش را نمی‌کرد، بحث سوگواری‌ای بود که با آن ابعاد در جامعه اتفاق افتاد و به گونه‌ای بود که مصیبت زدگی سراسر جامعه را گرفت و علاوه بر مردم کشورمان مسلمانان جهان، جبهه مقاومت و سایر آزادی خواهان در کشور‌های دیگر را نیز مصیبت‌زده کرد. رئیس نهاد رهبری در دانشگاه‌ها گفت: در قضیه شهادت حاج قاسم سلیمانی حتی کسانی که مخالف مبارزه او در خارج از کشور بودند وقتی در موج ملت قرار گرفتند احساس کردند باید سکوت کنند و همراه ملت شوند. وی افزود: درست در زمانی که عده‌ای معتقد بودند اصل اسطوره‌ها گذشته، شاهد یک اسطوره و قهرمان بودیم، اسطوره‌ای که علم‌آموزی و مهربانی در عین شجاعت و عزتمندی، تواضع در عین عزت، عرفان و حماسه، دوری از سیاست و سیاست زدگی را داشت. رستمی با بیان اینکه باید به وصیت‌نامه شهید سلیمانی توجه شود، گفت: ما با شخصیتی طرف هستیم که نام او لرزه به اندام دشمن انداخته است. این شخصیت را اگر به هر بعدش نگاه کنیم یک شکلی از بزرگی و عظمت را می‌بینیم. این شهید عزیز در مقابل فرزندن شهدا به زمین می‌افتاد و اظهار و طلب دعا می‌کرد، اما در جبهه جنگ در خط مقدم می‌جنگد و کوتاهی نمی‌کند. وی خاطر نشان کرد: شخصیت شهید سلیمانی در حوزه‌های رفتاری جای زیادی برای معرفی دارد و جا دارد به این موضوع توجه ویژه‌ای شود. نماینده رهبر انقلاب در دانشگاه‌ها اظهار داشت: یک سال از شهادت سردار دلها گذشته و آنچه از دانشگاه‌ها و مراکز علمی انتظار می‌رود پروراندن، بسط دادن و جلوه سازی اخلاقی و علمی شخصیت این شهید و ارائه آن به جامعه است. وی گفت: در حال حاضر دشمن در حال ناامیدسازی و القای احساس شکست به مردم ما است و تلاش دارد آنچه سرمایه‌های هویتی ماست را بی‌ارزش جلوه دهد. یکی از جا‌هایی که مسئولیت بزرگی برای بزرگ جلوه دادن این ارزش دارد، دانشگاه است. رستمی اظهار داشت: یکی از نقطه‌های اوج دانشگاه‌های ما به خصوص دانشگاه تهران روز شهادت حاج قاسم بود که حرکت خالصانه دانشگاهیان بی نظیرترین جمعیت دانشگاهی را به راه انداخت. انتهای پیام /
به گزارش گروه سلامت خبرگزاری فارس، سید حیدر محمدی مدیرکل دارو و مواد تحت کنترل سازمان غذا و دارو به چگونگی تهیه واکسن آنفلوآنزا در کشور اشاره و اظهار کرد: تمامی افراد می‌توانند با همراه داشتن کارت ملی و مراجعه به داروخانه‌های دولتی و ثبت مشخصات توسط داروخانه در سامانه تیتک واکسن آنفلوآنزا چهار ظرفیتی تهیه کنند. بنابر اعلام روابط عمومی سازمان غذا و دارو، دکتر محمدی گفت: این واکسن‌ها از مدتها پیش از کشورهای اروپایی وارد کشور شده و با ارز ۴۲۰۰ تومانی و با قیمتی پایین عرضه می‌شوند. انتهای پیام /
به گزارش خبرگزاری فارس از مشهد به نقل از وبدا، سیدمحمدکاظم فرهمند اظهار کرد: همکاری بسیجیان و فعالان فرهنگی مساجد در طرح شهید سلیمانی که در محلات در حال اجراست، یادآور جوانان دیروز است که داوطلبانه در جبهه‌های حق علیه باطل حضور یافتند و اکنون جوانان ادامه‌دهنده راه پدران و مادران خود هستند. قائم‌مقام معاون بهداشت دانشگاه علوم پزشکی مشهد افزود: با مشارکت مساجد سطح استان از ابتدای طرح شهید سلیمانی تاکنون ۶۰ هزار بسته معیشتی و غذای گرم و ۶۰ هزار بسته بهداشتی در اختیار خانواده‌های نیازمند و آسیب‌دیده از کرونا قرار گرفته است. وی با بیان اینکه حضور داوطلبانه مردم در تمامی برهه‌های زمانی از ابتدای انقلاب تاکنون بی‌نظیر بوده است، بیان کرد: در ایام بحران کرونا می‌توانیم با نگرش مثبت، تمرکز بالا و اطمینان دادن به خود و دیگران در جهت فرارسیدن روزهای خوب در نبرد با این ویروس منحوس پیروز شویم، چیزی که دور از دسترس نبوده و نیست و فقط توجه بیش از پیش مردم را در همکاری با مدافعان سلامت می‌خواهد که همان در خانه ماندن، عدم خروج غیرضرور از منزل، رعایت دستورالعمل‌های بهداشتی، حفظ فاصه اجتماعی، استفاده از ماسک و شستن دست‌ها با آب و صابون به مدت ۳۰ ثانیه است. فرهمند تصریح کرد: در طرح شهید سلیمانی استانداری، فرمانداری، جمعیت هلال‌احمر، آستان قدس رضوی، پایگاه‌های مقاومت بسیج، کانون‌های فرهنگی و هنری مساجد، کمیته امداد امام خمینی (ره)، بهزیستی، شهرداری، رسانه‌های دیداری، شنیداری، مکتوب و مجازی، آموزش و پرورش، سازمان صنعت، معدن و تجارت، اتاق اصناف و تمامی تشکل‌های مردم‌نهاد همکاری شایسته‌ای با خادمان حوزه سلامت در دانشگاه علوم پزشکی مشهد داشتند که از این بابت از تمامی این مجموعه‌ها تقدیر و تشکر می‌کنیم. انتهای پیام / ۷۰۰۴۴
به گزارش خبرگزاری فارس از شیراز به نقل از روابط عمومی و امور بین‌الملل حرم مطهر حضرت احمدبن موسی الکاظم شاهچراغ (علیه‌السلام)، در پی عبور شیراز از پیک شیوع کرونا، از صبح فردا ۱۴ دی‌ماه جاری، ارادتمندان حضرت احمدبن موسی (ع) و برادر بزرگوارشان حضرت سیدمیرمحمد (ع) می‌توانند، مضجع شریف این امامزادگان جلیل‌القدر را با رعایت پروتکل‌های بهداشتی زیارت کنند. همزمان با بازگشایی کامل آستان قدس رضوی و حرم مطهر حضرت معصومه سلام‌الله علیها، سومین حرم اهل‌بیت علیهم السلام نیز از ساعت ۵ صبح تا ۲۰:۳۰ میزبان زائران و مجاوران گرانقدر خواهد بود. انتهای پیام / س / و
به گزارش گروه بین‌الملل خبرگزاری فارس، در حالیکه ریاست‌جمهوری «دونالد ترامپ»، روزهای پایانی خود را طی می‌کند، هواداران وی همچنان به مناسبت‌های مختلف به تظاهرات‌های خود ادامه می‌دهند. کلیپ‌های ویدئویی که در شبکه‌های اجتماعی قرار گرفته است، گروهی از هواداران رئیس‌جمهور آمریکا را در «سلم» مرکز ایالت «اورگن» نشان می‌دهد که روز گذشته (جمعه) در اعتراض به محدودیت‌های کرونایی تجمع برگزار کردند. گروهی از سازمان‌دهندگان اعتراضات اورگن از معترضان آمریکایی درخواست کرده بودند که ماسک‌های خود را در تجمع مقابل کنگره ایالتی از صورت بردارند. گزارش‌ها حاکی از آن است که معترضان آمریکایی متشکل از گروه‌های راست‌گرا از جمله «زنان حامی ترامپ در اورگن»، «پراود بویز» (پسران مغرور) و دیگر طرفداران ترامپ در اعتراض به قوانین فرماندار این ایالت برای محدود کردن کسب و کارها به منظور جلوگیری از شیوع کرونا، مقابل ساختمان کنگره ایالتی تظاهرات برپا کردند و خواستار بازگشایی کسب و کارها شدند. با اینحال، «کیت براون» فرماندار اورگن به شهروندان این ایالت هشدار داده است که در صورت امتناع از پایبندی به محدودیت‌های کرونایی، با جریمه‌های سنگین روبرو خواهند بود. عصر روز گذشته اعتراضات علیه محدودیت‌های کرونایی در پایتخت اورگن آغاز شد و این تظاهرات تا شب گذشته به وقت محلی ادامه داشت و گرچه در ابتدا به صورت آرام برگزار شد، سپس به خشونت کشیده شد. برخی تصاویر ویدئویی منتشر شده در فضای مجازی، نیروهای پلیس اورگن را در حال شلیک گاز فلفل به سمت جمعیت معترضان نشان می‌دهد. از طرف دیگر معترضان نیز شعارهایی در حمایت از ترامپ و علیه فرماندار اورگن سردادند و همچنین ضمن آنکه نتایج انتخابات ریاست‌جمهوری آمریکا را غیرقانونی اعلام کردند، از فرماندار ایالت خود خواستند تا هرچه سریعتر محدودیت‌های کرونایی را لغو کند. پلیس سلم با تداوم اعتراضات، اعلام کرد که تجمع معترضان «غیرقانونی» است و معترضان نیز در پاسخ نیروهای پلیس را «بزدل» توصیف کردند. محدودیت‌های کرونایی در بسیاری از ایالات آمریکایی در حالی ادامه دارد که طبق جدیدترین آمار دانشگاه جانز هاپکینز، تاکنون ۲۰ میلیون و ۱۳۶ هزار و ۷۶۸ نفر از مردم آمریکا به کرونا آلوده شده‌اند و از آن میان ۳۴۷ هزار و ۸۷۰ نفر نیز جان خود را از دست داده‌اند. اوایل دی‌ماه نیز، گروهی از معترضان آمریکایی در اعتراض به محدودیت‌های کرونایی تظاهرات برپا کردند که به خشونت کشیده شد و گروهی به سمت ساختمان کنگره ایالتی «اورگن» حمله‌ور شدند و در جریان آن چهار نفر از معترضان بازداشت شدند. (جزئیات بیشتر) این اولین بار نیست که معترضان آمریکایی که اکثر آنها از طرفداران ترامپ هستند، علیه محدودیت‌های مرتبط با کرونا تظاهرات برپا می‌کنند و پیش از این نیز در ایالات میشیگان، اوهایو، کارولینای شمالی، مینه‌سوتا، یوتا، ویرجینیا، کنتاکیف ویسکانسین، مریلند، آیداهو، ایندیانا، تگزاس، آریزونا، کلرادو، مونتانا، واشنگتن، نیوهمپشایر و پنسیلوانیا اعتراضات گسترده‌ای علیه محدودیت‌های کرونایی برگزار شده بود که اکثر سازماندهندگان این اعتراضات، فعالان محافظه‌کار، طرفداران ترامپ و حامیان حق حمل اسلحه بودند. انتهای پیام / م
به گزارش خبرنگار اقتصاد بین‌الملل خبرگزاری فارس به نقل از رویترز، روز گذشته مقامات بورس نیویورک اعلام کردند که روند اخراج سه شرکت چینی را آغاز کرده‌اند. آمریکایی‌ها دلیل اخراج این سه شرکت مخابراتی را همکاری با ارتش چین عنوان کرده‌اند. وزارت بازرگانی چین اما امروز در واکنش به این اقدام آمریکایی‌ها اعلام کرد که پکن تمام اقدامات لازم برای حفاظت از منافع شرکت‌های چینی را اتخاذ خواهد کرد. این سه شرکت شامل؛ چایناموبایل، چاینا یونیکام و چاینا تلکام هستند، در راستای تصمیم دونالد ترامپ رئیس‌جمهوری آمریکا، در تحریم سرمایه‌گذاری آمریکایی‌ها در شرکت‌های متعلق یا زیر نظر ارتش چین از بورس نیویورک اخراج شده‌اند. وزارت بازرگانی چین می‌گوید؛ اخراج شرکت‌های چینی از بورس نیویورک، سوءاستفاده از بهانه امنیت ملی است و با قوانین تجارت و بازار مغایر دارد. انتهای پیام / ب
به گزارش گروه سیاسی خبرگزاری فارس، شورای هماهنگی تبلیغات اسلامی به مناسبت سالگرد شهادت پیروزمندانه سپهبد شهید حاج قاسم سلیمانی و سردار بزرگ امت اسلام شهید ابومهدی المهندس و یاران شهیدشان بیانیه‌ای صادر کرد. متن کامل بیانیه شورای هماهنگی تبلیغات اسلامی بدین شرح است: سیزدهم دی‌ماه یادآور یکی از تلخ‌ترین و غم­بارترین روزها برای ملت مقاوم و بصیر ایران و حق طلبان و آزادگان جهان پس از ارتحال امام خمینی «قدس الله النفسه الزکیه» در تاریخ معاصر است. در این روز، سردار بزرگ و پرافتخاری آسمانی شد که نه­ تنها فاتح همیشگی میدان‌های مبارزه با ترورسیم و افراطی­‌گری دست­ پرورده استکبار و صهیونیسم جهانی، که فاتح قلوب ملت بزرگ ایران و امت اسلام و آزادیخواهان و عدالت­ طلبان جهان بود. این شخصیت کم­ نظیر و نمونه­ ی برجسته تربیت­ شدگان اسلام و مکتب امام خمینی «قدس سره الشریف» در چنین روزی پاداش جهاد بی­ وقفه و خالصانه خویش را با توفیق شهادتی بزرگ به دست شقی‌ترین آحاد بشر کسب نمود و چنان‌که در صحنه نبرد، پیروز همواره مبارزه با استکبار و صهیونیسم و اذناب و ایادی تروریست استکبار و نظام سلطه بود، با شهادتش نیز بر آمریکای جنایتکار ضربه نهایی را وارد آورد و تزویر و عوام­ فریبی تروریسم دولتی آمریکا را پس از سال­ها تظاهر به طرفداری از دموکراسی و حقوق بشر با اعتراف رئیس‌جمهور پلید و خبیث ایالات‌متحده و حمایت دیگر سیاستمداران صهیونیست بر ملا کرده و طبل رسوایی مستکبرین و سلطه­ گران جهان را به صدا درآورد. شهادت بزرگ قهرمان ملت ایران و امت اسلام، این سرشناس‌ترین و قوی‌ترین فرمانده مبارزه با تروریسم و چهره بین‌المللی مقاومت و اسم رمز برانگیختگی و بسیج مقاومت در دنیای اسلام و قهرمان شکست استکبار که مظهر شجاعت، مقاومت، درایت، تیزهوشی، فداکاری و معنویت بود هیچگاه از یادها نخواهد رفت و آمران و عاملان شهادت این اسطوره جهاد و شهادت و ولایتمداری و خدمت و معنویت، در عین این­که در برابر آن عظمت، حقیر و ناقابل‌اند، باید هر لحظه منتظر انتقام سخت امت اسلام و حق­ طلبان عالم باشند. بدون شک بیش از هر مقام و جایگاه دنیوی، سردار محبوب ما، سپهبد شهید حاج قاسم سلیمانی بنده محبوب خداوند، و محبوب‌ترین، وارسته‌ترین، شجاع‌ترین، خلاق‌ترین و پرآوازه‌ترین فرمانده نظامی در گستره جهان بوده و آوازه منش اخلاقی و معنوی و اخلاص و وارستگی و شخصیت استوار، پرصلابت و پرافتخار او در همه کشورهای جهان به ویژه در قلوب آزادگان آزاداندیش، راست­قامتان ظلم­ ستیز و مستضعفان امیدآفرین طنین ­افکن خواهد بود و اندیشه‌ی همانندی با برترین الگوی دفاع مقدس و محبوب‌ترین فرمانده مقاومت در برابر مستکبران در بین آحاد انسانهای پاک‌طینت کشورهایی مختلف فزونی می‌یابد. مکتب شهید سلیمانی که ادامه مکتب حسینی و عاشورایی و مکتب امام خمینی (رضوان ا … تعالی علیه) و رهبر معظم انقلاب اسلامی حضرت آیت‌ا … العظمی امام خامنه‌ای (مدظله‌العالی) است، پررونق‌ترین مکتب خواهد شد. شورای هماهنگی تبلیغات اسلامی ضمن گرامی­داشت سالگرد یوم‌الله شهادت پیروزمندانه سپهبد شهید حاج قاسم سلیمانی و سردار بزرگ امت اسلام شهید ابومهدی المهندس و یاران شهیدشان به پیشگاه مقدس حضرت بقیه الله الاعظم (روحی و ارواح العالمین لتراب مقدمه الفداء) و رهبر معظم انقلاب اسلامی (مدظله‌العالی) و همه رزمندگان و پاسداران اسلام در سراسر گیتی، به ویژه جبهه مقاومت و سپاه سرافراز انقلاب اسلامی و یکایک بسیجیان و آحاد ملت قدرشناس ایران اسلامی و خانواده معزز و مکرم آن شهید والامقام، برای آن شهید وارسته، علو درجات و همنشینی با پیامبر اعظم (صلی‌الله علیه و آله و سلم) و خاندان اطهر ایشان (علیهم السلام) و برای امت اسلام توفیق رهروی روزافزون راه نورانی آن شهید و پیروی از مکتب انسان‌سازش و برای همرزمان و منتقمین شهید توفیق عملی ساختن انتقام سخت از آمران و عاملان عملیات ددمنشانه و تروریستی شهادت آن عزیزان را مسئلت داریم. انتهای پیام /
به گزارش گروه بین‌الملل خبرگزاری فارس، رئیس کره شمالی طی نامه‌ای خطاب به شهروندان این کشور از آنها برای حمایت از حزب حاکم در شرایط سخت تشکر کرد. وبگاه «هیل» به نقل از «خبرگزاری رسمی کره شمالی» نوشت که «کیم جونگ اون» رئیس کره شمالی طی نامه‌ای به مناسبت سال نوی میلادی خطاب به شهروندان این کشور نوشت که به شدت تلاش خواهد کرد تا دوره جدیدی که آرمان‌ها و خواسته‌های مردم زودتر تحقق یابد را به ارمغان آورد. رئیس کره شمالی در این نامه نوشت: «من از مردم تشکر می‌کنم که بطور قابل‌ملاحظه‌ای به حزب ما اعتماد کرده و حتی در شرایط دشوار از آن حمایت کردند. من صمیمانه برای خانواده‌های و مردم عزیز سعادت و سلامتی آرزومندم.» در حالی که کیم معمولا در یکم ژانویه از تلویزیون با شهروندان کره شمالی صحبت می‌کرد، اما انتظار می‌رود که برای سال ۲۰۲۱ از این کار چشم‌پوشی کند زیرا او قصد دارد اوایل ماه ژاویه در کنگره حزب کارگران این کشور سخنرانی کند. کره شمالی به دلیل همه‌گیری ویروس کرونا و تحریم‌های ایالات‌متحده به مشکلات اقتصادی مواجه است. کره شمالی در حالی قصد دارد روزهای آتی رژه بزرگی را برگزار کند که یک هواپیمای جاسوسی ایالات‌متحده هفته گذشته برای رصد تحرکات پیونگ‌یانگ بر فراز کره جنوبی پرواز کرد. یک فروند هواپیمای «آرسی ۱۳۵» نیروی هوایی ایالات‌متحده سه‌شنبه گذشته بر فراز سواحل جنوبی و سپس مناطق مرکزی کره جنوبی پرواز کرد. این هواپیما که ویژه شناسایی علائم تله متری قبل از پرتاب موشک است، از پایگاه هوایی «کادنا» در «اوکیناوا» ژاپن بلند شد. این هواپیما همچنین مسیر کلاهک موشک‌ها را تجزیه و تحلیل می‌کند. یک مقام نظامی کره جنوبی که خواست نامش فاش نشود، گفت: «ایالات‌متحده به تحرکات کره شمالی از جمله آماده شدن برای رژه نظامی (احتمالی) به مناسبت هشتمین کنگره حزب کارگران کره در ژانویه توجه زیادی دارد. ارتش آمریکا احتمالا پروازهای نظارتی مکرری را انجام خواهد داد.» انتهای پیام / م
به گزارش گروه تعلیم و تربیت خبرگزاری فارس، عبدالرضا فولادوند مدیرکل آموزش و پرورش شهر تهران در بازدید سرزده وزیر آموزش و پرورش از این اداره کل، اظهار کرد: طرح پایش و رصد شاخص‌های آموزشی و پرورشی مدارس مناطق نوزده‌گانه شهر تهران، با هدف رصد و پایش شاخص‌های آموزش و پرورش در شرایط بحرانی کرونا، در تمام مدارس دولتی و غیردولتی شهر تهران، بر اساس سه شاخص اصلی پایش شاخص‌های آموزشی، شناسایی نقاط ضعف و قوت هر فعالیت و تقویت فعالیت‌های تأثیرگذار بر کیفیت یادگیری دانش آموزان در بستر مجازی برای نیمسال دوم سال تحصیلی، انجام‌شده است. وی افزود: در اجرای این طرح که از ۷ دی‌ماه آغاز شده و تا ۲۲ دی‌ماه ادامه خواهد داشت، روزانه ۸ گروه متخصص از اداره کل شهر تهران و ۳ گروه از ادارات آموزش و پرورش مناطق به مدارس اعزام می‌شوند، به‌طوری‌که روزانه ۲۰۰ مدرسه در شهر تهران مورد بازدید قرار خواهد گرفت تا نحوه اجرای این طرح در مدارس و کیفیت آموزش دانش آموزان از نزدیک مورد بررسی و پایش قرار بگیرد. انتهای پیام /
به گزارش خبرگزاری فارس از ورامین، نصرت‌الله لطفی قائم‌مقام شورای هماهنگی تبلیغات اسلامی کشور صبح امروز در مراسم اولین سالگرد شهید حاج قاسم سلیمانی در مسجد صاحب‌الزمان (عج) ورامین، اظهار کرد: مردم دیار ۱۵ خرداد بصیرت داشتند و این بصیرت در دوران کنونی هم ماندگار بوده است. وی در ادامه گفت: آیت‌الله مصباح یزدی مدافع ولایت و دین‌داری بود و فقدان وی به عنوان یکی از یاران مقام معظم رهبری دردناک است. قائم‌مقام شورای هماهنگی تبلیغات اسلامی کشور ادامه داد: ۹ تا ۱۹ دی دهه بصیرت بوده و این نامگذاری به خاطر حماسه‌های ماندگار این دهه است که قیام مردمان بصیر ورامین در ۱۵ خرداد و قم در ۱۹ دی زمان طاغوت زمینه‌ساز حرکت ماندگار ۹ دی برای حفظ نظام شد. لطفی با بیان اینکه بصیرت و غیرت دینی مردم زمینه‌ساز ایام‌الله است، ابراز کرد: اسطوره دنیای بشریت شهید سلیمانی است و مردم ما چقدر قدرشناس بودند که با حضور در تشییع باشکوه آن شهید عزیز حماسه بزرگ بعد از انقلاب را برای سرباز خودشان ترسیم کردند. وی تصریح کرد: عده‌ای با بهانه‌های مختلف می‌خواهند ایام‌الله به فراموشی سپرده شود، ما در عمل نشان دادیم از تصمیمات ستاد کرونا اطاعات می‌کنیم اما بعضی‌ها نمی‌خواهند ایام‌الله گرامی داشته شود، چه طور برای آزمون کنکور و استخدامی با کثرت صدها هزار نفری برنامه دارند اما برای بزرگداشت ایام‌الله که تمام ملاحظات اجرا و درنظر گرفته‌شده سنگ‌اندازی می‌شود و آن را مشکل‌دار اعلام می‌کنند. قائم‌مقام شورای هماهنگی تبلیغات اسلامی در خصوص یوم‌الله شهادت شهید سلیمانی و شخصیت این شهید، یادآور شد: حاج قاسم سلیمانی به خاطر زهد و پارسایی خیلی شناخته‌شده نبود ولی چه شد به یک‌باره تشییع میلیونی سردار دل‌ها در عراق و ایران همچنین تشییع نمادینش در کشورهای دیگر اتفاق می‌افتد. لطفی حاج قاسم را ماندگار تاریخ و قهرمان جهان اسلام نامید و ادامه داد: بصیرت حسینی و ملت حسینی عنوانی است که روز پنجم دهه بصیرت به نام سردار دل‌ها نامگذاری شد و همان‌طور که رهبری معظم فرمودند وی شخص نیست بلکه مکتب است و مکتب شهید سلیمانی ادامه‌دهنده و تربیت‌یافته مکتب عاشورا بوده است. وی با ممتاز خواندن مکتب شهید سلیمانی، خاطرنشان کرد: مکتب شهید سلیمانی سعادت و خدامحوری را برای همگان معنی کرد چون اسلام واقعی اینگونه است و در مکتب سلیمانی سعادت اسلام مشاهده می‌شود؛ در دل مکتب اسلام تربیت یافته‌ای مانند شهید سلیمانی پرورش می‌یابد که امام خمینی و امام خامنه‌ای آن را ساخته‌اند. قائم‌مقام شورای هماهنگی تبلیغات اسلامی کشور ابراز کرد: شاخص ممتاز شهید سلیمانی ارادت به اهل‌بیت (ع)، معنویت و خدامحوری است که ارادت داشتن به حضرت زهرا (س) در او مشاهده می‌شد. لطفی اضافه کرد: شکست داعش شکست یک گروه نبود و شکست آمریکا اسرائیل و هم‌پیمانان آن‌ها است. وی با مقایسه امثال شهید سلیمانی و عنصرهای خودباخته که می‌روند در دامان دشمنان و اظهار نابخردانه دارند، بیان کرد: شخصیت‌های صدر اسلام و نامداران انقلاب اسلامی به خاطر ماندگاری در اسلام ماندگار شدند اما آن‌هایی که در آن‌سوی مرزها با دشمنان اسلام و انقلاب هم‌کاسه می‌شوند مطمئنا در تاریخ نامشان به تلخی دشمنان اهل‌بیت (ع) برده خواهد شد. انتهای پیام / ۶۷۰۳۷ / پ / س
حجت‌الاسلام سیدجلال رضوی‌مهر امروز در گفت‌وگو با خبرنگار فارس در همدان ضمن تسلیت شهادت سردار سلیمانی اظهار کرد: ایشان بنیانگذار یک مکتب جهادی در جامعه بین‌الملل و نمونه متعالی هجرت و شهادت در راه خداست. وی با بیان اینکه حاج قاسم سلیمانی مالک اشتر زمان بود و با کلام و عملیات نظامی توانست سایه داعش خون‌آشام را از سر ملت‌های منطقه کوتاه کند تصریح کرد: داعش برای گسترش حاکمیت خشم، غضب و آدم‌کشی روی کار آمده بود و با بودجه کشورهای غربی و تسلیحات نظامی برای تحقق اهداف استکبار و صهیونیسم جهانی کار می‌کرد. نماینده طلاب همدان در قم با اشاره به اینکه حاج قاسم با بهره‌گیری از تجارب دوران دفاع مقدس و ایمان به اهداف راسخ خود در برابر آنها ایستاد اضافه کرد: نهایت عظمت و بزرگی حاج قاسم این شد که دشمنان بزدلانه با بهره‌گیری از جاسوس‌ها و مزدورانشان او را رصد کرده و به شهادت رساندند که نبود ایشان چیزی از بزرگی و مکتب جهادی او کم نمی‌کند. وی با اشاره به نصب تندیس شهیدان مهندس المهدی و حاج قاسم سلیمانی در فرودگاه بغداد گفت: نصب این تندیس این نوید را می‌دهد که آمریکا سیلی محکمی خواهد خورد و با خروج از منطقه و با به درک واصل شدن قاتل حاج قاسم، دل‌های ما نسیم خنکی را احساس خواهد کرد. رضوی‌مهر با تاکید بر اینکه حاج قاسم سلیمانی امروز یک مکتب و جریان تکثریافته در تمدن اسلامی برای آزادی جهان از یوغ استکبار جهانی است گفت: راه و مکتب حاج قاسم هیچگاه از ذهان جهان و جهانیان پاک نخواهد شد. انتهای پیام / ۸۹۰۰۳ /
به گزارش گروه سیاسی خبرگزاری فارس، آیت‌الله محمدتقی مصباح یزدی از روحانیون مبارزی بود که در اندیشه و عمل با نهضت اسلامی پیوند داشت. یکی از مهم‌ترین فرازهای زندگی مبارزاتی آیت‌الله مصباح‌یزدی، نامه ایشان به امام خمینی در دهه ۴۰ است. آیت‌الله مصباح یزدی در این نامه ضمن اشاره به موانع پیش‌روی نهضت، تحلیل خود از شرایط حاکم بر جامعه و پیش‌بینی آینده نهضت اسلامی را ارائه می‌کند. به گزارش پایگاه اطلاع‌رسانی مرکز اسناد انقلاب اسلامی، علامه مصباح‌یزدی ماجرای نگارش این نامه را از شیرین‌ترین خاطرات خود خوانده و می‌گوید: «ارتباط بنده با امام قبل از شروع نهضت، ارتباط شاگرد و استاد بود و ویژگی خاصی نداشت؛ اما پس از شروع نهضت، رابطه بنده با ایشان بیشتر شد، به حدی که گاهی دستورات محرمانه‌ای که داشتند، نیمه‌شب به بنده و آقای هاشمی ابلاغ می‌فرمودند. ما هم در حد توان آنها را انجام می‌دادیم و ایشان هم حسن نظر خاصی داشتند. پس از ۱۵ خرداد، که ایشان را دستگیر کردند، مدتی در قیطریه‌ی تهران تحت نظر بودند و فقط مرحوم آیت‌الله سید صادق لواسانی از دوستان نزدیک حضرت امام و بعضی از افراد خانواده حق ملاقات با ایشان را داشتند، لذا آقای هاشمی رفسنجانی به بنده پیشنهاد کردند که تحلیلی از اوضاع بنویسیم و برای ایشان بفرستیم. آقای هاشمی، نامه‌ی مفصلی متضمن تحلیل اوضاع از زمان دستگیری امام و نقش افراد و گروه‌ها از مراجع و غیر مراجع و فعالیت و خدمات افراد و طرز فکر مؤثرها و عملکرد اصناف گوناگون مردم و حوزه‌های شهرستان‌ها نوشتند. من هم نامه‌ای تنظیم کردم که در اواخر آن نوشته بودم: پیش‌بینی می‌کنم به زودی شما را آزاد می‌کنند و إن‌شاءالله به قم تشریف می‌آورید، خوب است برای آینده این مطالب را در خاطر مبارک داشته باشید. پیشنهادهایی هم در مورد اقداماتی که در حوزه و فعالیت‌هایی که در داخل و خارج از کشور حتی در ارتش باید صورت پذیرد به عرضشان رسانده بودم. در آن نامه چکیده‌ای از فعالیت‌هایی که در غیاب امام انجام‌شده بود، تنظیم کرده، توضیح دادیم که کارها به کجا رسیده است؛ چه افرادی، همفکر ایشان هستند و چه اشخاصی اختلاف‌نظرهایی دارند و طلاب چه فعالیت‌هایی داشتند؛ موضوع سخن سخنوران و واعظان چه بود؛ علما چه تصمیماتی گرفتند؛ دانشجویان و دیگران حتی ارتشی‌ها در چه کارند؛ دولت در مقابل هر یک از این طبقات، چه موضعی گرفته و برای آنان چه خط و نشان‌هایی کشیده است. بنده در پایان‌نامه نوشته بودم که ان‌شاءالله شما به زودی آزاد خواهید شد و به قم تشریف خواهید آورد؛ زمانی که تشریف آوردید، به این نکته‌ها توجه خواهید فرمود؛ از مردم، طلاب و علما چگونه قدردانی بشود؛ از جمله درباره‌ی ارتشی‌ها مطالبی را یادآور شدیم؛ البته ما به اصطلاح فضولی یا بهتر بگویم، کم‌طاقتی کرده بودیم؛ زیرا فکر می‌کردیم که امام، در جریان همه‌ی آن مسائل نیستند؛ از این رو بنده و آقای هاشمی، این دو نامه را به طور مبسوط نوشتیم و برای ایشان فرستادیم. نامه‌ها به دست امام رسیده بود. آقای شیخ حسن صانعی پس از چند روز پیغام آورد که امام فرمود: «از فلانی (یعنی بنده) برای این نامه‌اش تشکر کنید». امام از کار ما خرسند بود؛ البته آن جمله هم تشویقی پدرانه بود. بعدها این نامه در منزل ایشان به دست ساواک افتاد و همین نامه از جمله دلایلی بود که مرا به سبب آن تعقیب کردند. به هر حال، امام از این نامه بسیار خوشحال شدند و همان زمان آقای شیخ حسن صانعی را فرستادند که از فلانی به واسطه‌ی نامه‌اش تشکر کنید. من این را حمل بر بزرگواری و ذره‌پروری ایشان کردم، ولی ظاهرا چیزی بیش از این بود. اتفاقا خدا خواست و پس از مدتی نه چندان طولانی، ایشان را آزاد کردند. شبی نزدیک به ایام حج در منزل آقای هاشمی با «گروه یازده نفری» مشغول تهیه‌ی اعلامیه‌ای مفصل برای مکه با عنوان «أجیبوا داعی الله» (دعوت کننده‌ی به سوی خدا را اجابت کنید) بودیم که خبر رسید حضرت امام را آزاد کردند. بعضی از دوستان گفتند خوب است همین الان به دیدار ایشان برویم. گفتم: خسته‌اند، تازه از راه رسیده‌اند، صحیح نیست مزاحم ایشان بشویم. به هر حال، صبح اول وقت، من رفتم که خدمت ایشان شرفیاب شوم. دیدم جمعیت انبوهی آنجا هستند که به سختی باید وارد شد. ایشان جلوی یکی از درب‌های اتاق که مشرف به حیات بود، نشسته بودند. از میان جمعیت سلامی کردم. ایشان لبخندی زدند و همان‌جا گفتند: «حدس شما صائب بود.» این جمله بسیار در من اثر گذاشت. هیچ وقت آن لبخند و طنین کلام امام را فراموش نمی‌کنم. این خاطره از خاطره‌های بسیار شیرین زندگی من است و در آن دوران، علاقه‌ی مرا به ایشان زیادتر کرد. نمی‌دانستم که ایشان تا این حد به تمام دقایق توجه دارند، آنها را مورد ارزیابی قرار می‌دهند و پیگیری می‌کنند. پس از این هم، در اعلامیه‌هایی که ایشان می‌نگاشت یا در کارهایش که می‌خواست انجام بدهد یا زمانی که لازم بود سخنرانی مهمی ایراد بکند، به طور معمول به دوستان می‌فرمود که اگر مطلبی به نظر شما می‌رسد، یادداشت کنید و به من بدهید؛ البته این را هم می‌فرمود که انتظار نداشته باشید، هرچه می‌گویید، انجام بدهم؛ در عین حال، اگر نکته‌ای به نظرتان می‌رسد، بگویید. هنگامی‌که سخنرانی مهمی داشتند، اگر مطلب و یا نکته‌ای به نظر می‌رسید که گفتنش لازم بود به طور کتبی خدمت ایشان تقدیم می‌کردیم.» متن نامه‌ای که آیت‌الله مصباح یزدی در خاطرات خود به آن اشاره دارند و توسط ساواک از منزل امام خمینی کشف شد، به شرح زیر است: «باسمه تعالی محضر مقدس حضرت آیت‌الله العظمی آقای خمینی دامت برکاته جعلت فداک، سلامتی مزاج شریف و مزید توفیقات و تأیید آن جناب را در سایه توجهات خاصه حضرت ولی‌عصر (عج) از پرودگاد مسئلت دارم و امیدوارم بزودی ابرهای تیره زایل و خورشید فیض‌بخش روح‌الهی ظاهر و پیکر افسرده و فرسوده اجتماع را جانی نوین بخشد. اگر از مراتب تأثرات خود و سایر مسلمانان بخواهم عرض کنم سخن به درازا می‌کشد. اجمالا ذکر نام حضرتعالی در مجالس خصوصی چشم‌ها را پر اشک و در مجالس عمومی فضا را از صدای صلوات پر می‌کند. زینت منابر و اعلامیه‌هایی که از طرف طلاب و جمعیت‌های دیگر منتشر می‌شود نام مبارک سرکار است. باور کردنی نبود که بعد از کشته شدن هزارها جوان رشید و فداکار که برای بازداشت حضرتعالی دست به تظاهرات زده بودند دیگر روحیه عموم مردم تا این درجه قوی و نیرومند بماند ولی خوشبختانه ثابت شد که علاوه بر اینکه ضعف و فتوری در مردم روی نداده روز به‌روز بر شدت علاقه و ایمان‌شان افزوده می‌شود. بنده که این عشق عجیب مسلمانان را نسبت به شخص جنابعالی جز با یک نیروی غیبی و غیرعادی نمی‌توانم تحلیل کنم. راستی مایه شگفتی است که پیرمردی جوانش کشته شود و بگوید ای کاش خودم هم با سایر فرزندانم فدای آقای خمینی شده بودیم. یا پیرزنی در وادی‌السلام قم بر مزار جوان ناکامش بنشیند و رو به آستانه حضرت معصومه (س) کرده بگوید: ای بی‌بی شاهد باش که فرزندم را در راه آقا دادم. همینطور کسانی که در این جریانات به انواع شکنجه‌ها مبتلی شده‌اند حالشان به همین منوال است. اگر بخواهم بعضی از آن‌ها را شرح دهم ممکن است موجب تأثر خاطر مبارک شود. مسلما اینگونه مطالب کم و بیش به حضورتان عرض شده و تکرار آن ضرورتی ندارد. چیزی که نمی‌دانم تا چه حدود به معرضتان رسیده دو دسته از مطالب است. یکی فواید مستقیم و غیر مستقیمی که تا کنون بر این نهضت مترتب شده، دیگری توقع عموم مردم و طلاب آزاده و روشنفکر نسبت به آینده. به نظر قاصر بنده بزرگترین فایده عمومی این نهضت بیدار شدن مسلمان‌ها از خواب خمودی و غفلت و متوجه شدن ایشان به وضع دنیا و موقعیت مسلمین در برابر کفار بود. مسلمانان تهران و بیشتر شهرستان‌ها به خوبی درک کرده‌اند که غیر از آنچه تا کنون تشخیص داده بودند وظایف دیگری نسبت به اجتماع دارند که همانند وظایف روزانه و فرائض مرتبه باید انجام دهند. بعد از آنکه از درک فیض حضوری و کسب تکلیف از جنابعالی محروم شدند با سایر مراجع تماس گرفتند و در مطالب روز با ایشان به بحث پرداختند و از همگی ایشان جز آقای میلانی مأیوس شدند تا اینکه ایشان اجبارا به مشهد برده شدند. هم‌اکنون نیز علاقه مردم و روحانیین مبارز به ایشان بیش از دیگران است و انصافا ایشان هم تا حدوی که برایشان میسر بود کوتاهی نکردند. و مخصوصا برای شخص جنابعالی خیلی فداکاری نمودند و در گفتاری که در آغاز شروع درس در مشهد ایراد کردند تبعیت خود را از حضرتعالی صریحا اعلام داشتند و چنین بنایی در میان مراجع شاید خیلی کم‌سابقه بود. در نامه‌ای که برای یکی از بازاری‌ها نوشته بودند سفارش کرده بودند که این کلمه امیرمومنان علیه‌السلام اشاعه داده شود: «السکوت اخ الرضا، من لم یکن معنا کان عدوا لنا» و همچنین نامه‌های زیادی برای آشنایان روحانی و غیرروحانی خود مشتمل بر تشویق و ترغیب به ادامه مبارزه نوشته‌اند. در هر صروت منظور من این بود که متوجه شدن مردم به وظایف اجتماعی و علاقمندی عجیب دانشجویان به درک مسائل اجتماعی اسلام یکی از برکات آنی نهضت مقدس است که می‌تواند در آینده نقش بزرگ و ریشه داری را در نهضت‌های دینی داشته باشد. فایده مهم دیگر آنکه بسیاری از متجددین و دانشگاهیان در اثر بعضی از روش‌های غلط نسبت به روحانیت بلکه نسبت به دین، بدبین شده بودند و بعد از این جریانات رسما علاقمند به امور دینی شدند و حتی بسیاری از کسانی که نسبت به انجام فرائض دینی تکاهل می‌ورزیدند راغب و ملزم به انجام آن‌ها شدند و سد بزرگی که میان دانشگاهیان و روحانیت به وجود آمده بود شکسته شد. و اما فایده‌ای که این نهضت برای روحانیت داشت بسیار فایده ارزنده‌ای بود که تحصیل آن در طول سال‌های دراز میسر نبود و آن این بود که جامعه روحانیت از صدر تا ذیل یک روش خشک و جامدی را دنبال می‌کرد و روی اصل مسلم و تغییرناپذیر «صرفیین چنین کردند ما هم‌چنین می‌کنیم» قدمی برای اصلاح وضع تحصیل و تبلیغ و تهذیب اخلاق و بحث کافی در مسائل اساسی و اجتماعی اسلام و … برنمی‌داشتند و بدون کمترین توجهی به وضع دنیا و احتیاجات جامعه اسلامی در برابر کفار عصر و بی‌دینان به همان روش سلف صالح اکتفا می‌کردند و راستی قاعده‌ای که مبنای فقه اهل تسنن است مبنای عمل قرار گرفته بود. سهم مبارک امام (ع) در موارد شرم‌آوری به نام تشیید اساسی دین و حفظ بیضه اسلام صرف می‌شد و هر وقت صحبت از مصارف ضروری دین به میان می‌آمد یک پاسخ کلی شنیده می‌شد و آن این بود که «این‌ها کار آخوند نیست» گویا آیه‌ای نازل شده بود که وجوهات باید فقط صرف یک مشت بیکاره بی‌عرضه بی‌سواد بی‌اطلاع از حقایق دین شود تا مجالس درسی از ارباب لحیه انباشته گردد و بدینوسیله آبروی اسلام محفوظ بماند. منظور این نیست که نسبت به مراجع گذشته یا بعضی از مراجع فعلی توهینی شود، شاید شرایط محیط و غفلت از نیازمندی‌های جامعه اسلامی چنین وضعی را به‌وجود آورده بود ولی اکنون که پروردگار متعال بر ما منت نهاده و از آن غفلت‌ها نجات داده دیگر عذری نخواهیم داشت و اگر در ایجاد شرایط مساعد برای تحصیل و تبلیغ کوتاهی کنیم مسئول خواهیم بود. در اثر این نهضت جامعه روحانیت هم تکانی خورد و از آن خواب سنگین تا اندازه‌ای به هوش آمد و در ضمن مطالعه جراید داخلی و خارجی به منظور اطلاع از وضع سیاسی دنیا و روشن شدن نسبت به وضع داخل متوجه بعضی از نقاط ضعف خود شد. امید است که در اثر کمک‌های فکری و غیرفکری یا لااقل عدم مخالفت بعضی از مراجع، این بیداری کامل و دائم گردد و آثار حسنه آن یکی پس از دیگری ظاهر شود. اما توقعی که مردم مبارز و دیندار ایران از روحانیت دارند این است که بعد از دادن قربانی‌های بی‌شمار و صرف اموال زیاد و دیدن شکنجه‌ها و رنج‌های طاقت‌فرسا و تحمل ضررهای جانی و مالی و عرضی، و در نتیجه، مفتضح شدن دستگاه در دنیا و رسیدن آن به لب پرتگاه سقوط ابدی، دست از مبارزه نکشند و مصالح جامعه اسلامی بلکه موجودیت اسلام را فدای مصالح حوزه (به خیال خام خودشان) از قبیل شهریه دادن و نرفتن طلاب به سربازی ننمایند. این مردم فداکار تهران و بعضی از شهرستان‌های دیگر بودند که در آن وضع عجیب کسادی بازار سیل پول‌ها را به خانه مراجع روانه کردند و در برابر بازداشت رهبر نهضت بدون اینکه امری از طرف هیچ مرجعی برسد جان‌های خود را بر کف دست نهادند و با کمال شهامت به استقبال رگبار مسلسل رفتند، آیا چنین مردمی حق ندارند که از ما توقع فداکاری و از خود گذشتگی و … داشته باشند. اما توقعی که روحانیون و طلاب بیدار و آشنا به وضع زمان از مراجع و رهبران عالی‌مقام خود دارند. امنیت که از نعمی که پروردگار متعال در دسترس ایشان قرار داده برای بهبود وضع حوزه‌های علمیه استفاده کنند و احتیاجات علمی و تبلیغی مسلمین را با در نظر گرفتن شرایط و امکانات موجود مرتفع سازند. در این جریانات بخوبی معلوم شد که یکی از بزرگترین معایب جامعه روحانیت نداشتن تشکیلات منظم و بی‌اطلاعی بعضی از بزرگان در برابر خطرهای احتمالی، مجهز به نیروهای علمی و روحی بیشتر می‌کنند و برای مبارزه با جنود شیطانی حربه‌های تازه و متناسب با وضع حاضر و آینده دنیا به دست ایشان دهند و تشکیلات عقلانی منظمی برای تحصیل و تبلیغ در مراکز علمی به وجود آورند و با کمال دقت و واقع‌بینی و بدون تعصب نسبت به روش‌های گذشتگان و سنن سلف صالح آنچه الزم و اصلح و انفع برای اسلام و مسلمین است با نظر متخصصین با غرض انتخاب و به مرحله اجرا درآورند چنین کسانی اگر خدایی نکرده در این راه کوتاهی نمایند موقعیت بزرگ و حساسی را برای ترویج دین از دست داده و به ضعف و عقب افتادن روحانیت و اسلام کمک کرده‌اند. متاسفانه دست ما که فعلا به گرد پای حضرتعالی هم نمی‌رسید و سایر آیات هم که یا اساسا با اینگونه افکار مبتدعه مخالفند و یا اینکه اجراء آن‌ها را منوط به ریاست مطلقه خودشان می‌دانند و یا همانطور که عرض کردم یکی از فوائد غیرمستقیم این نهضت، بیدار شدن اکثریت روحانیین بخصوص طبقه جوان از محصلین و مدرسین است که روزنه امیدی به روی دلها گشوده و امید است با تشریف‌فرمائی حضرتعالی که انشاءالله وقت آن خیلی نزدیک شده جامه تحقق بپوشد. بدیهی است ادامه وضع فعلی مخصوصا با توجه به اینکه دولت درصدد تاسیس دانشگاه اسلامی است فوق‌العاده خطرناک می‌باشد و با تشکیل چنین دانشگاهی (که انشاءالله موسسین آن آرزویش را به گور خواهند برد) محصلینی که از وضع با سروسامانی و با بند و باری روحانیت ناراضیند فوج فوج بیرون خواهند رفت و روسای روحانیت که تاکنون روش عاقلانه‌ای برای اصلاح وضع تحصیل اتخاذ نکرده‌اند و همچنین وسائلی برای تقویت ایمان و تهذیب اخلاق فراهم نیاورده‌اند مسئول خواهند بود. در خاتمه از جسارت‌هائی که برای اولین‌بار به حضورتان نمودم معذرت می‌خواهم و خدا را گواه می‌گیرم که در نوشتن این نامه منظوری جز رضای او نداشتم و مطالب آن صرفا محصول فکر و نظر خودم می‌باشد و از هیچ ناحیه‌ای از نواحی امکانی القاء و تلقین نشده است. وکفی بالله شهیدا. خادم کوچک: محمدتقی مصباح یزدی». انتهای پیام /
به گزارش خبرنگار اقتصاد بین‌الملل خبرگزاری فارس، به نقل از راشاتودی، در حالی که صنعت فیلمسازی در جهان اوضاع خوبی را در سال ۲۰۲۰ تجربه نکرد اما این سال برای هالیوود از چند جهت دردآور بود. در حالی فیلمسازان آمریکایی به خاطر کرونا با اعمال محدودیت‌های اجتماعی و اقتصادی بخش قابل توجهی از درآمد خود را از دست دادند که حالا خبر می‌رسد میزان فروش فیلم‌ها در چین از صنعت فیلمسازی آمریکا سبقت‌گرفته و حالا طرف‌های چینی هستند که جایگاه نخست صنعت سینمای جهان را از آن خود کرده‌اند. البته این روند فقط به خاطر کرونا نبوده و حتی پیش از جدی شدن شیوع کرونا نیز چینی‌ها سبقت از آمریکایی‌ها را شروع کرده بودند. بنا به گزارش روزنامه سوث چاینامورنینگ پست به طور کلی طی سال ۲۰۲۰، بالغ بر ۳ ٫ ۰۶ میلیارد دلار در چین بلیت سینما فروخته‌شده است. اگر چه صنعت سینمای این کشور از آسیب کرونا در امان نمانده و این دولت چین بود که نخستین دور قرنطینه‌های سنگین را برای کنترل کرونا اعمال کرد اما آسیبی که به چینی‌ها وارد شد، خیلی کمتر از آمریکایی‌ها بود. مؤسسه کامسکور مدعی شده که میزان فروش بلیت سینما در آمریکا نسبت به سال ۲۰۱۹ در سال ۲۰۲۰، بالغ بر ۸۰ درصد کاهش‌یافته و به کمترین میزان در ۴۰ سال گذشته رسیده است. در واقع در سالی که گذشت تنها ۲ ٫ ۳ میلیارد دلار بلیت سینما در آمریکا فروخته‌شده است. این فاصله ۷۰۰ میلیون دلاری با فروش بلیت در چین باعث شد تا برای نخستین بار چینی‌ها جایگاه بزرگترین صنعت سینمایی در جهان را از آن خود کنند. جوزف تونگ‌تانگ، مدیر مؤسسه مورتن هنگ‌کنگ می‌گوید: با توجه به جمعیت بالای چین این کشور می‌تواند از این پس به طور دائم جایگاه نخست را حفظ کند. انتهای پیام /
به گزارش خبرگزاری فارس، مسابقه دو تیم خوشه طلایی ساوه و نود ارومیه از هفته هشتم لیگ یک روز دوشنبه ۱۵ دی ۱۳۹۹ ساعت ۱۴ در ورزشگاه کارگران تهران برگزار می‌شود. هفته گذشته خوشه طلایی ساوه در زمین خانگی خود ماسه ریخته بود و ظاهرا به همین دلیل از میزبانی محروم شد. انتهای پیام /
خبرگزاری فارس مجید حاجی: محسن حاجی میرزایی وزیر آموزش و پرورش در بازدید سرزده از اداره کل آموزش و پرورش شهر تهران، به بررسی روند اجرای طرح پایش و رصد شاخص‌های آموزشی و پرورشی مدارس مناطق نوزده‌گانه شهر تهران، پرداخت. حاجی میرزایی با اشاره به اینکه مسأله اصلی نظام تعلیم و تربیت در سال تحصیلی جاری، کیفیت آموزش است، اظهار کرد: باید از کیفیت آموزش تمام دانش‌آموزان مطمئن شویم. انجام درست این کار بر عهده همه دست‌اندرکاران آموزش و پرورش از جمله ادارات، مدیران و معلمان است. وی ادامه داد: اگر ارتباط منظم از اداره‌کل تا مدرسه و خانواده را برقرار کنیم بسیاری از مشکلات حل می‌شود؛ باید به‌طور روزانه از طریق سامانه شاد با سطح مدارس ارتباط بگیریم و گزارش‌هایی به‌صورت روزانه داشته باشیم و درصورتی‌که این شبکه منسجم را راه‌اندازی کنیم، ظرفیتی را ایجاد کرده‌ایم که حتی بعد از کرونا و سال‌های آینده هم می‌توانیم ارتباط تمام سطوح آموزش و پرورش را در کوتاه‌ترین زمان برقرار کنیم. وزیر آموزش و پرورش با اشاره به اینکه معلمان باید خود را مسؤول تحقق اهداف آموزشی بدانند، تصریح کرد: معلمان مسؤول کیفیت آموزش تک‌تک دانش‌آموزان هستند و لازم است از طریق شبکه آموزشی دانش‌آموز (شاد)، تلویزیون و بسته‌های آموزشی، آموزش‌های لازم را به دانش آموزان ارائه دهند؛ البته معلمان با خلاقیت‌های خود و شرایط دانش‌آموزان در هر مدرسه، به دانش آموزان آموزش می‌دهند و آموزش و پرورش هم از روش‌های اثرگذار و خلاقانه استقبال می‌کند. وی در ادامه تصریح کرد: با ارتباط مستمر و منظم همکاران و مسؤولان اداره کل با مدیران مناطق و ارتباط مدیران مناطق با مدیران مدارس و همچنین ارتباط مدیران مدارس با معلمان و خانواده و ارتباط معلمان با دانش‌آموزان می‌توانیم از ارائه آموزش باکیفیت به تک‌تک دانش آموزان مطمئن شویم. حاجی‌میرزایی گفت: بروز شرایط خاص مانند شیوع کرونا، نیازمند خلاقیت و مراقبت همه‌جانبه و جامع است. شرایط خاص امسال سرشار از موقعیت‌های ویژه سازمانی است که باید بتوانیم با شناسایی آنها از این ظرفیت‌ها به‌گونه‌ای درست استفاده کنیم. وی شبکه شاد را در ایجاد ارتباط سریع و صریح بین تمام سطوح آموزش و پرورش بسیار مؤثر دانست و عنوان کرد: شبکه شاد ظرفیت بالایی در ارتباط بین مدرسه و خانواده‌ها ایجاد کرده است و از طریق آن می‌توانیم آموزش‌های لازم را در مورد رفتار درست با فرزندان در ایام کرونا و کمک به ارتقای یادگیری دانش‌آموزان از طریق اولیا، به خانواده‌ها ارائه دهیم و مطمئن شویم که با همکاری مداوم خانواده و مدرسه می‌توانیم امسال را با بهترین حالت به پایان برسانیم و در این راه خانواده‌ها شرکای استراتژیک نظام تعلیم و تربیت هستند. وزیر آموزش و پرورش ادامه داد: در شرایط امروز، باید همزمان با عمل و در مسیر حرکت بیاموزیم و در کنار تمام موفقیت‌هایی که در این مسیر کسب خواهیم کرد، اندوخته‌های تجربی را ثبت کنیم و به‌وسیله آنها ظرفیت‌های مدیریتی را افزایش دهیم. انتهای پیام /
به گزارش خبرنگار تشکل‌های دانشگاهی خبرگزاری فارس، به دلیل استقبال صورت گرفته از سوی مردم و دانشجویان فرصت امضای متن نامه پویش «بیعت سلیمانی‌ها با رهبر معظم انقلاب» تا سالروز حمله موشکی به پایگاه عین الاسد تمدید شد. گفتنی است تا کنون حدود ۷۰ هزار نفر نامه این پویش را امضا کرده‌اند و ۷۰۰۰ نفر هم برای این پویش درباره سردار سلیمانی دلنوشته ارسال کرده‌اند. براساس این گزارش، اطلاعات و دلنوشته‌ها قرار است به صورت کتابچه‌ای آماده‌شده تقدیم رهبر معظم انقلاب شود. علاقمندان برای پیوستن به این پویش و امضای نامه بیعت و ارسال دلنوشته می‌توانند از طریق لینک Lk ۵. ir اقدام کنند. همچنین علاقمندان می‌توانند متن نامه پویش را اینجا مشاهده کنند. انتهای پیام /
"حسین خزاعی در حاشیه مراسم توزیع ۵۰۰ بسته غذایی و کمک معیشتی بین نیازمندان سنندجی در گفت‌وگو با خبرنگار فارس در سنندج اظهار کرد: تا پیش از این مرحله در ۶ مرحله دیگر سپاه سنندج اقدام به توزیع بسته‌های معیشتی بین نیازمندان کرده بود. وی افزود: هفتمین مرحله کمک نهضت‌های مومنانه در سنندج به همت فرمانده سپاه بیت‌المقدس کردستان, رئیس سازمان مدیریت و برنامه‌ریزی و جمعی از خیرین سسندج اجرایی شده است. جانشین فرمانده سپاه ناحیه مقاومت شهرستان سنندج با بیان اینکه ارزش ریالی هر بسته در این مرحله ۲۸۰ هزار تومان است، ادامه داد: در مجموع در هفتمین مرحله کمک مومنانه، سپاه سنندج ۱۴۰ میلیون تومان هزینه کرده است. خزاعی یادآور شد: تا پیش از این مرحله ۲۰ هزار و ۲۳۶ بسته کمک معیشتی در قالب طرح‌های رزمایش مومنانه میان نیازمندان سنندجی توزیع‌شده بود که ارزش ریالی آنها ۴ میلیارد و ۸۸ میلیون و ۴۵۰ هزار تومان بوده است. انتهای پیام / ۲۳۳۰ / ۷۵"
به گزارش خبرنگار اقتصادی خبرگزاری فارس، این روزها نابسامانی بازار خودرو و افزایش مداوم قیمت‌های کارخانه نارضایتی مردم را در پی داشته است. در این میان، دستگاه‌های مختلف دولتی اعم از وزارت صنعت و شورای رقابت نتوانسته‌اند سامانی به بازار دهند. ضیائیان کارشناس صنعت خودرو در این مورد معتقد است: حواشی بازار خودرو با تکذیب احتکار خودرو توسط مدیران خودروساز یا ارائه راه‌حل‌هایی برای سامان گرفتن بازار به پایان نمی‌رسد، چرا که این روز‌ها صنعت خودرو با چالش‌های گوناگونی مواجه است. وی ادامه داد: در حال حاضر روشی تحت عنوان قرعه‌کشی برای خرید خودرو اجرا می‌شود و باید بدانیم که ثبت‌نام خودرو از طریق قرعه‌کشی به هیچ عنوان حتی برای مدت کوتاه فضای بازار را مدیریت نمی‌کند، چرا که در این شرایط تنها نارضایتی مشتریان از فساد ساختاری در ثبت‌نام به نارضایتی مردم از بدشانسی خودشان تبدیل‌شده است. بنابراین اگر افراد در قرعه‌کشی برنده نشوند، گمان می‌کنند که شانس برنده شدن را نداشتند. این کارشناس صنعت خودرو بیان کرد: از سوی دیگر محدودیت‌هایی برای ثبت‌نام گذشته‌اند که کاملا بی‌مفهوم است، مثلا اگر فردی خودرویی ۲۵ ساله دارد، چون پلاک آن فعال است، اجازه ثبت‌نام برای خرید خودروی جدید را ندارد، اما برخی افراد با استفاده از راه‌های مختلف برای کسب سود بیشتر می‌تواند از رانت‌هایی که در اختیار دارند استفاده کنند. ضیائیان با بیان اینکه قرعه‌کشی برای ثبت‌نام خودرو عجیب‌ترین سیاست برای مدیریت بحران در بازار بوده است، گفت: متاسفانه مسئولان نمی‌پذیرند که اصل اشکال قیمت‌گذاری دستوری بوده و همین مسئله زمینه را برای فساد فراهم کرده است و نمی‌توان با ارائه راه حل‌های عجیب و غریب این فساد را ریشه‌کن کرد. وی ادامه داد: در شرایطی که به ریشه‌های فساد توجهی نشود، به اجبار روش‌های ابتکاری و خنده‌دار اجرا می‌شود. قرعه‌کشی حتی برای مدتی کوتاه تسکین‌دهنده بازار نخواهد بود و فسادی که این روش ایجاد می‌کند تبعات زیادی برای بازار به همراه خواهد داشت. این روز‌ها بزرگ‌ترین مشکلی که چه در حوزه ملک و چه خودرو به وجود آمده این است که شفافیت را از بازار گرفته‌اند. این کارشناس صنعت خودرو افزود: در گذشته اگر قرار بود مصرف‌کننده واقعی خودروی پراید خریداری کند در چند سایت اینترنتی جستجو می‌کرد و حدود قیمت بازار را به دست می‌آورد، اما در حال حاضر قیمت‌ها از پلت فرم‌های آنلاین حذف‌شده است، در این شرایط فروشندگان هر قیمتی که بخواهند در بازار اعلام می‌کنند. ضیائیان تشریح کرد: در این شرایط فرآیند خرید در حوزه ملک یا خودرو بسیار پیچیده شده است. از سوی دیگر وقتی شفافیت در بازار نباشد میزان سوء استفاده‌ها افزایش پیدا می‌کند و اثرات آن تا سال‌ها در بازار باقی می‌ماند. در حال حاضر به دلیل اینکه قیمتی در سایت‌ها دیده نمی‌شود فروشندگان می‌توانند هر قیمتی را برای پراید اعلام کنند. وی ادامه داد: ضروری است سازمان حمایت به میان بیاید و نهادی را راه‌اندازی کند تا تمام خرید و فروش‌ها توسط آن انجام شود، زیرا قیمت‌هایی که اعلام می‌شود و آنها را قانونی می‌دانند تفاوت فاحشی با واقعیت بازار دارد و برای اینکه این مشکل حل شود خرید و فروش را ممنوع اعلام کنند و تمام معاملات در سازمان حمایت انجام شود، اگر این کار انجام شود بازار از دست دلالان خارج می‌شود. انتهای پیام / ب
به گزارش گروه بین‌الملل خبرگزاری فارس، منابع خبری به نقل از مقامات ارشد نظامی آمریکا از حمله هوایی این کشور به جنوب سومالی خبر دادند. خبرنگار شبکه خبری «فاکس نیوز» بعد از ظهر شنبه به وقت تهران در توییتی به نقل از نقل از «افریکام» (مرکز فرماندهی آمریکا مستقر در آمریکا) نوشت که نیروی هوایی ایالات‌متحده در نخستین روز سال میلادی جدید دو حمله به مواضع نیروهای گروه الشباب که با القاعده مرتبط هستند، انجام داد. افریکام مدعی شده که این حملات هوایی برای از بین بردن استحکامات نیروهای الشباب صورت گرفته است. آمریکا در حالی مدعی نبرد با گروه‌های تروریستی در سومالی است که چندی قبل طی یک حمله هوایی شماری از شهرندان این کشور را از بین برد. در حمله پهپادی اخیر آمریکا به یک مینی‌بوس، ۶ غیرنظامی کشته شدند که در بین آن بین‌ها یک پسر ۱۳ ساله مشاهده می‌شد. منابع خبری، روز شنبه همچنین از وقوع انفجار انتحاری در حومه «موگادیشو»، پایتخت سومالی خبر دادند. شبکه «الجزیره» به نقل از خبرنگار خود در سومالی گزارش داد که حمله‌ای در حومه جنوبی موگادیشو انجام‌شده است که در پی آن، سه نفر کشته و ده نفر دیگر مجروح شده‌اند. گروه تروریستی الشباب که در اوایل سال ۲۰۰۴ اعلام موجودیت کرده است. الشباب یک گروه مسلح با گرایشات فکری وابسته به القاعده است و تاکنون عملیات‌های تروریستی بسیاری انجام داده که به کشته شدن صدها نفر منجر شده است. دولت سومالی در سال ۲۰۱۱ گروه الشباب را از موگادیشو پایتخت این کشور بیرون راند؛ اما این گروه همچنان بخش وسیعی از روستاهای سومالی را تحت سیطره خود دارد. انتهای پیام / م
به گزارش خبرنگار اقتصادی خبرگزاری فارس، اغلب کشورهای دنیا تامین بودجه مورد نیاز برای تکمیل پروژه‌های عمرانی نیمه‌تمام خود را با استفاده از ابزار اوراق بدهی انجام می‌دهند. اما طی سال‌های گذشته، در ایران انتشار اوراق قرضه در راستای تامین کسری بودجه جاری دولت انجام‌شده که در نتیجه از آنجا که ما به‌ازای بدهی به وجود آمده، فعالیت سودده و درآمدزایی برای دولت انجام‌نشده است، در صورتی که برای بازپرداخت آن از درآمدهای پایدار استفاده نشود می‌تواند دوباره به افزایش نقدینگی منجر شود. بنابراین از آنجا که دولت از این ابزار برای تامین بودجه پروژه‌های عمرانی استفاده نمی‌کند، بهتر است ابزارهای دیگری معرفی شوند تا این اطمینان حاصل گردد که سرمایه‌های مردم و بخش خصوصی منحصرا در ایجاد و تکمیل پروژه‌های زیرساختی و در نهایت به نفع اقتصاد ملی بهره‌برداری می‌شود. بودجه دولتی کوچک شونده نمی‌تواند جوابگوی اقتصاد در حال توسعه باشد همواره یکی از چالش‌های توسعه پروژه‌های زیرساختی در کشور، وابستگی به بودجه‌های دولتی بوده است؛ بودجه دولتی علاوه بر آنکه محدودیت دارد، از شرایط سیاسی تاثیر پذیرفته و تخصیص آن به پروژه‌های مختلف بدون در نظر گرفتن اولویت‌های اقتصادی انجام می‌پذیرد. در اکثر کشورهای دنیا با توجه به اینکه زیرساخت‌های عمرانی از ارکان توسعه‌یافتگی به شمار رفته و به عنوان بستر سرمایه‌گذاری در سایر بخش‌های اقتصاد به شمار می‌روند، بودجه مورد نیاز برای تکمیل و بهره‌برداری از این زیرساخت‌ها در حال افزایش است، اما متاسفانه در ایران سهم بودجه عمرانی نسبت به بودجه عمومی کشور کاهش پیدا کرده است. بنابراین و با توجه به مشکلات عدیده دولت در تامین بودجه عمرانی برای احداث، تکمیل و بهره‌برداری از پروژه‌های زیرساختی، می‌بایست راه‌های دیگری برای تامین منابع مالی مورد نیاز برای این پروژه‌ها تدبیر گردد. در سال‌های اخیر با توجه به چالش تامین مالی پروژه‌های زیرساختی توسط دولت راهکارهای متعددی از جمله مشارکت مردم در تامین مالی اینگونه پروژه‌ها مطرح‌شده است. یکی از این راهکارها، ایجاد صندوق‌های سرمایه‌گذاری پروژه است که به دلایل زیادی نسبت به سایر روش‌ها از اهمیت بالایی برخوردار است. صندوق‌های سرمایه‌گذاری پروژه بستری برای جمع‌آوری سرمایه‌های خرد مردمی و تخصیص به یک پروژه خاص است که این پروژه در اساسنامه ایجاد و تشکیل صندوق تعریف می‌شود. صندوق‌های سرمایه‌گذاری پروژه مبتنی بر ساختار بازار سرمایه عمل می‌کنند و می‌بایست برای جمع‌آوری سرمایه‌های مردمی از طریق سازمان بورس و اوراق بهادار مجوز دریافت نمایند. مردم از صندوق‌های سرمایه‌گذاری پروژه محور استقبال می‌کنند؟ از آنجا که مطابق آمار بانک مرکزی جمهوری اسلامی ایران، میزان نقدینگی موجود در کشور در سال جاری به عددی بالغ بر ۳۰۰۰ هزار میلیارد تومان رسیده است، کارشناسان بازار سرمایه بر این باورند که تشکیل صندوق‌های سرمایه‌گذاری پروژه یا به عبارتی شرکت‌های سهامی عام پروژه محور می‌تواند با اقبال گسترده مردمی مواجه شود. چرا که مردم به عنوان دارندگان این نقدینگی، به جهت نبود بازاری مطمئن، مناسب و مولد، هم‌اکنون به سرمایه‌گذاری در فعالیت‌های سوداگرانه همچون بازار خودرو، ارز و مسکوکات می‌پردازند تا بتوانند در شرایط تورمی سرمایه خود را حفظ نمایند؛ بنابراین اگر راهی مطمئن و تضمین‌شده همچون صندوق‌های سرمایه‌گذاری پروژه به آنان عرضه شود تا علاوه بر کف سود تضمینی، بتوانند در پروژه‌های مولد ملی مشارکت کرده و سهیم شوند، بدون شک سرمایه‌گذاری در این صندوق‌ها را ترجیح خواهند داد. در همین راستا، آلبرت بغزیان، استاد دانشکده اقتصاد دانشگاه تهران با اشاره به انگیزه سهام‌داران برای خرید سهم صندوق پروژه عمرانی، گفت: «استفاده از صندوق‌های سرمایه گذاری پروژه محور، ریسک بالای بورس را ندارد و از طرفی سود تضمین شده‌ای بالاتر از سود بانکی برای مردم در نظر می‌گیرد بطوری که در مدت اجرای پروژه یک شرکت بیمه سود بانکی را برای سرمایه گذاران تضمین می‌کند.» همچنین مهدی هاشم زاده، کارشناس اقتصادی، در بیان سوددهی صندوق‌های پروژه گفت: «کشورهایی نظیر ما که منابعی مانند نفت، گاز و سیمان و … دارند و در شرایط رکود نمی‌توانند محصولات خود را بفروشند باید به قالب مدلی به نام تنفس خوراک با کاهش هزینه‌ها زمینه سوددهی مردم را فراهم کرده و شرکت تامین کننده تنفس خوراک در مقابل کالای خود سهم دریافت می‌کند.» به گزارش فارس، صندوق‌های سرمایه‌گذاری پروژه نسبت به اوراق مشارکت منتشر شده مزیت‌های فراوانی دارد. در روش اوراق، ناشر از خریداران آن استقراض می‌کند و در سررسید مشخص چندماهه، ملزم به پرداخت سود ثابت اوراق است. همچنین اصل مبلغ اوراق فروخته‌شده را باید در مدت معینی که معمولا کمتر از بازه زمانی بازگشت سرمایه پروژه است، بازگرداند. در صندوق پروژه، سرمایه‌گذار همانند شرکت‌های سهامی متناسب با تعداد واحد خریداری‌شده دارای سهم مشخصی می‌شود و در اجرای پروژه شریک است و علاوه بر دریافت کف سود تضمینی که علی‌القاعده باید جذاب‌تر از سود سپرده‌های بانکی باشد، می‌تواند به دریافت سود بیشتر، مطابق با میزان سود واقعی پروژه امید داشته باشد. همچنین، حفظ سرمایه صندوق تا تکمیل و بهره‌برداری از پروژه، بازگشت سرمایه از منافع آتی پروژه، نظارت مناسب بر اجرای پروژه و نقد شوندگی و قابلیت توثیق واحدهای سرمایه‌گذاری پروژه، از دیگر مزیت‌های صندوق و شرکت‌های سرمایه‌گذاری پروژه محور خواهد بود. انتهای پیام /
به گزارش گروه بین‌الملل خبرگزاری فارس، وزارت بهداشت ترکیه اعلام کرد ۱۵ مورد ابتلا به نوع جدید ویروس کرونا را تشخیص داده است. به نوشته روزنامه «نیویورک‌تایمز»، «فخر الدین کوجا» وزیر بهداشت ترکیه گفت، علاوه بر این ۱۵ نفر، افرادی که با آن‌ها در ارتباط بوده‌اند نیز تحت قرنطینه قرار گرفته‌اند. وزیر بهداشت ترکیه افزود، بر اساس ارزیابی‌هایی که در کل این کشور انجام‌شده است، تمامی این افراد آلوده، مسافر کشور انگلیس بوده‌اند. به همین منظور تمام پروازها از انگلیس به مقصد ترکیه لغو شده‌اند. در حال حاضر علاوه بر ترکیه، سی و دو کشور دیگر جهان نیز شیوع کرونای انگلیسی را که هفتاد درصد قدرت انتقال بیشتری دارد، گزارش کرده‌اند که از میان آن‌ها می‌توان به هند، فلسطین اشغالی، پاکستان، اردن، لبنان، کره جنوبی، امارات متحده عربی، آمریکا، چین و ایتالیا اشاره کرد. امروز (شنبه)، «صادق خان» شهردار لندن اعلام کرد که دولت انگلیس در راستای مقابله با گونه جدید ویروس کرونا (کرونای انگلیسی) تصمیم گرفته تا به مدت دو هفته مدارس ابتدایی را تعطیل کند. کشف نوع جدید ویروس کرونا اولین بار حدود دو هفته پیش توسط وزیر بهداشت انگلیس گزارش‌شده و اعلام شد این نوع جدید تا هفتاد درصد قدرت انتقال بیشتری دارد. اکنون گمان می‌رود این سویه جدید از ماه سپتامبر (شهریور) در این کشور انتشار یافته باشد. از سوی دیگر تجزیه و تحلیل مجدد تست‌های کرونای گرفته‌شده از حدود دو میلیون شهروند آمریکایی نشان می‌دهد احتمالا سویه انگلیسی کووید- ۱۹ از ماه اکتبر در آمریکا وجود داشته است. هفته گذشته نیز مقام‌های وزارت بهداشت آلمان اعلام کردند نسخه جهش‌یافته ویروس کرونا که مقام‌های انگلیس برای نخستین بار چند هفته پیش از کشف آن خبر دادند از ماه نوامبر در آلمان وجود داشته است. انتهای پیام / م
به گزارش خبرگزاری فارس، فرداشب در چارچوب هفته هفدهم لالیگا، بارسلونا میهمان هوئسکا است. آبی‌اناری‌ها سعی دارند با پیروزی فاصله خود را با صدرجدول کاهش دهند. آنها اکنون با ۱۵ بازی و ۲۵ امتیاز در رده ششم قرار دارند. کومان در نشست خبری پیش از مسابقه با هوئسکا گفت: برای همه سال جدید خوبی آرزو می‌کنم. امیدوارم امسال موفقیت بارسلونا باشد و همچنین آرزو می‌کنم همه سلامت باشند. وی ادامه داد: هر بازی پیچیدگی‌های خاص خودش را دارد. مسابقات زیادی باقی‌مانده و جدای از جدول ما باید بتوانیم خوب عمل کنیم و آماده به میدان برویم. ما باید به عنوان یک تیم از چند جنبه خود را بهبود بخشیم. سرمربی بارسلونا گفت: مسی حالش خوب است، به خوبی تمرین کرده و در تمرینات تیم حضور داشته است. او دیگر مشکلی ندارد و مشتاق است به بازی برود. کومان گفت: اگر ما در پنجره نقل و انتقالات زمستانی بازیکنی را نمی‌خریم به دلیل شرایط اقتصادی است. با رومن پلانس ما در حال آماده‌سازی تیمی برای بارسلونا هستیم. نقشه و ایده داریم و باید مدیریت جدید آنها را انجام دهد. وی در خصوص مسی نیز گفت: لئو گفته که تا انتهای فصل درباره آینده‌اش صحبت نمی‌کند و ما نیز به این تصمیم احترام می‌گذاریم. نباید نگران این موضوع باشیم. کومان در خصوص انتقادها به گریژمان اظهار داشت: بازیکنان زیادی در تیم هستند که باید موثرتر بازی کنند مثل هافبک‌های ما و فقط این موضوع مختص گریژمان نیست. ما جزو تیم‌هایی هستیم که موقعیت‌های زیادی ایجاد می‌کنیم. وی اظهار داشت: من پشیمان نیستم که اجازه دادم سوارس برود. او بازیکنی تاثیر گذار است ولی تصمیمی که گرفته از سوی باشگاه و خود او بود. کومان تصریح کرد: مصدومیت‌های کوتینیو مثل آسیب‌دیدگی آنسو فاتی و سرخیو روبرتو ما را خسته و ناراحت کرده است. وی ادامه داد: امیدوارم به زودی فوتبال به حالت طبیعی خودش بازگردد. ما همچنین منتظریم تا رئیس باشگاه بارسلونا مشخص گردد و می‌دانیم بازی‌های زیادی تا پایان فصل باقی‌مانده است. کومان در خصوص انتقال برخی بازیکنان به صورت قرضی گفت: فکر می‌کنم برخی از بازیکنان باید بیشتر در میدان حضور داشته باشند و نمی‌توانند در این تیم زیاد در ترکیب قرار گیرند. به همین علت می‌خواهم به صورت قرضی راهی تیمی دیگر شوند. وی ادامه داد: ما برای اینکه در رقابت لالیگا باقی بمانیم دیگر اجازه نداریم ببازیم. قهرمان شدن سخت است ولی تا لحظه آخر می‌جنگیم. انتهای پیام /
"به گزارش خبرگزاری فارس، کمیته مسابقات فدراسیون هندبال برنامه برگزاری مسابقات دور رفت از مرحله دوم لیگ برتر هندبال باشگاه‌های کشور در بخش بانوان را اعلام کرد. براساس اعلام کمیته مسابقات فدراسیون، تیم‌ها در قالب دو گروه (M,N) به طور متمرکز در تهران به مصاف یکدیگر خواهند رفت. گروه M: فولاد مبارکه سپاهان - سنگ آهن بافق - کربنات سدیم فیروزآباد - تأسیسات دریایی گروه N: شهید شاملی کازرون - بهمن بهبهان -ذوب آهن اصفهان - اشتاد سازه مشهد برنامه مسابقات به شرح زیر است: یکشنبه ۹۹ / ۱۰ / ۲۱ گروه M فولاد مبارکه سپاهان - سنگ آهن بافق کربنات سدیم فیروزآباد - تأسیسات دریایی دوشنبه ۹۹ / ۱۰ / ۲۲ گروه N شهید شاملی کازرون - بهمن بهبهان ذوب‌آهن اصفهان - اشتاد سازه مشهد سه‌شنبه ۹۹ / ۱۰ / ۲۳ گروه M تأسیسات دریایی - فولاد مبارکه سپاهان سنگ آهن بافق - کربنات فیروزآباد چهارشنبه ۹۹ / ۱۰ / ۲۴ گروه N اشتاد سازه مشهد - شهید شاملی کازرون ذوب‌آهن اصفهان - بهمن بهبهان براساس هماهنگی‌های بعمل آمده با آزمایشگاه مورد تایید در تهران، تیم‌های حاضر در دو گروه با توجه به برنامه زیر باید برای انجام تست PCR در محل سالن ورزشی فدراسیون هندبال حضور یابند: شنبه ۹۹ / ۱۰ / ۲۰ فولاد سپاهان اصفهان، سنگ آهن بافق ساعت ۸ صبح کربنات سدیم فیروزآباد، تاسیسات دریایی ساعت ۹ یکشنبه ۹۹ / ۱۰ / ۲۱ شهید شاملی کازرون، اشتادسازه مشهد ساعت ۸ صبح ذوب‌آهن اصفهان، بهبن بهبهان ساعت ۹ صبح انتهای پیام /"
به گزارش حوزه احزاب خبرگزاری فارس، جمعیت جانبازان به مناسبت درگذشت آیت‌الله محمد تقی مصباح یزدی پیام تسلیتی صادر کرد. متن پیام به شرح ذیل است: عروج ملکوتی فقیه پارسا، عالم مجاهد، اندیشمند برجسته، پرچم‌دار انقلابی مکتب امامین انقلاب، مدیر و متفکر تراز حوزه‌های علمیه در ساحت اندیشه و عمل حضرت آیت‌الله مصباح یزدی را به امام زمان عجل الله، امام خامنه‌ای مدظله‌العالی، ملت بزرگ ایران، حوزه‌های مقدسه علمیه، شاگردان و ارادتمندان مکتب سلیمانی، همسر گرامی، فرزندان و وابستگان تسلیت عرض می‌کنیم. جمعیت جانبازان انقلاب اسلامی فقدان این شخصیت برجسته، مطهری زمانه، زبان گویای حق حاضر در صحنه‌های سخت انقلاب را خسارتی بزرگ می‌داند و کلام حضرت علی علیه‌السلام را از عمق جان باور دارد که فرمودند: «إذا مات العالم ثلم فی الإسلام ثلمة لا یسدها شیء إلی یوم القیامة. هرگاه عالمی بمیرد رخنه‌ای جبران‌ناپذیر در اسلام ایجاد می‌شود که تا روز قیامت هیچ‌چیز آن را فرو نمی‌‏پوشد» جانبازان هم‌صدا با ملت سلحشور ایران از درگاه ایزد منان جبران این مصیبت بزرگ و از حوزه‌های علمیه پرچمداری و استواری در این صراط مستقیم را خواهانند. انتهای پیام /
به گزارش خبرگزاری فارس از شهرکرد سید محمدموسوی در نشست خبری که امروز با اصحاب رسانه برگزار شد گفت: رویکرد جدید دستگاه قضایی بعد از تمرکز یافتن بر پیشگیری از جرم و آسیب‌های اجتماعی و حل و فصل مشکلات دستگاه قضایی با توجه به افزایش وارده‌ها در کل کشور به تمرکز بر استفاده از نهادها و نیروهای مردمی در مقابله با این وارده‌هاست که کمتر مورد توجه قرار گرفته بود. معاون اجتماعی و پیشگیری از وقوع جرم دادگستری استان با بیان اینکه همه مردم را باید با کاهش جرایم و اختلافات درگیر کرد که اصحاب رسانه در این بخش می‌توانند کمک کنند، افزود: از ابتدای انقلاب هر کاری که با حضور مردم آغاز شد به موفقیت رسید و هر جا که دولت به تنهایی وارد شد نتیجه خوبی نداد. موسوی تصریح کرد: راه‌اندازی سامانه «دید‌بان یا سجام» یکی از این فعالیت‌های مردمی می‌باشد که در حال حاضر هزار و ۹۰۰ نفر در کشور از این سامانه استفاده می‌کنند که هزار و ۷۰۰ نفر از آن‌ها در چهارمحال و بختیاری هستند و قریب به ۴۰۰ گزارش در مواجهه با آسیب‌های اجتماعی و جرایم به ما اعلام‌شده است در واقع در این سامانه افراد به صورت ناشناس آسیب‌های محیط پیرامون خود را اعلام می‌کنند که مورد بررسی و پیگیری قرار می‌گیرد. تشکیل کمیته مطالبات اجتماعی برای نخستین‌بار در استان موسوی به تشکیل کمیته مطالبات اجتماعی اشاره کرد و گفت: کمیته مطالبات اجتماعی بر اساس ماده ۱۸ دستورالعمل با عنوان پیگیری و رسیدگی مطالبات اجتماعی مردم استان برای نخستین بار در چهارمحال و بختیاری تشکیل شد که متشکل از دادستان، معاون اجتماعی و معاون شورای حل اختلاف است تا مطالبات در شهرها به کمک مسؤولان مربوطه پیگیری و ثبت شوند. معاون اجتماعی و پیشگیری از وقوع جرم دادگستری استان با بیان اینکه ۹۰ درصد از وسایل بازی استاندارد هستند و این نشانه مطالبه‌گری است که با گذشت زمان ایجاد شده است، گفت: پروژه راه فرادنبه نیز یکی از مطالبات مردمی بود که با پیگیری کمیته مطالبات اجتماعی و موافقت مردم به نتیجه رسید. وی افزود: در گذشته در حفظ حقوق مکان‌هایی مانند زندان‌ها، هیئات مذهبی، حقوق عامه، محیط‌زیست، حقوق زنان و … محدودیت‌هایی بود که از امسال مکلف به ورود در این بحث شده‌ایم و درصدد هستیم با کمک نهادهای مذهبی، بقاع متبرکه، هیئات، سمن‌ها و … نهادهای مذهبی را شناسایی و سامانه‌ای را برای حفظ حقوق این مکان‌ها تشکیل دهیم. موسوی ادامه داد: شهرکرد در برخورد با مجرمین خشن به صورت پیش‌رو وارد عمل شده که تاکنون جلسات متعددی در این خصوص برگزار شده است و با کمک نهادهای مختلف از جمله حوزه‌های علمیه، فرمانداری و سازمان تبلیغات اسلامی به جای برخورد سلبی با مجرمان از برخورد ایجابی استفاده‌شده که سبب شده تا طرح‌های مثبت از جمله تهیه بسته‌های معیشتی ویژه خانواده‌های زندانیان و کمک به آزادی زندانیان در دستور کار کردن مجرمان قرار گرفته است و درصددیم تا موارد ازدواج، اشتغال و درگیری‌های گذشته را حل و فصل کنیم. فعالیت به منظور اصلاح مجرمان همراهی مردم را می‌طلبد معاون اجتماعی و پیشگیری از وقوع جرم دادگستری استان به برگزاری طرح جامع «همیاران صلح و انضباط اجتماعی» اشاره کرد و افزود: این طرح با هدف جذب حداکثری در چهار قسمت فرهنگی ورزشی، اجتماعی، اشتغال و ازدواج و حقوق قضایی امنیتی در دستورکار قرار گرفته است همچنین با همکاری وزارت ورزش و جوانان در پی ایجاد کلاس‌ها و مسابقات ورزشی برای این افراد هستیم که ادامه این فعالیت‌ها همراهی مردم را می‌طلبد. شرکت در دوره فرهنگ ترافیک طرحی برای جایگزین حبس وی با بیان اینکه گرایش خوبی در موضوع جایگزینی حبس در دادگستری مورد توجه قرار گرفته و در سال جاری آراء بسیاری از قضات به سمت اصلاح افراد رفته است، گفت: «فرهنگ ترافیک» یکی از دوره‌هایی است که برای اولین بار در کشور در این استان پیگیری می‌شود که در این طرح افرادی که در تصادفات منجر به فوت و یا خسارت مالی به دیگران می‌شدند به جای حبس و مجازات نقدی که بازگردانندگی نیز ندارند و یا در کنار این مجازات، بخشی از مجازاتشان به شرکت در دوره‌های فرهنگی فرهنگ ترافیک تبدیل می‌شود. موسوی ادامه داد: این طرح از بهمن‌ماه با هدف درون‌سازی و رعایت قوانین و نه معرفی قوانین اجرا می‌شود زیرا که عدم ترویج فرهنگ رانندگی در رسانه‌ها علت اصلی افزایش فوتی‌های تصادفات است. چهارمحال و بختیاری در نصب پابند الکترونیکی پیش رو است معاون اجتماعی و پیشگیری از وقوع جرم دادگستری استان با بیان اینکه چهارمحال و بختیاری در نصب پابند الکترونیکی پیش رو است، تصریح کرد: نصب پابند الکترونیکی برای افرادی که مرتکب جرایم پیش‌پاافتاده مالی شده‌اند مورد استفاده قرار می‌گیرد که تهیه این پابند به علت تحریم‌ها با مشکلاتی روبه‌رو شد اما از آنجایی که حبس در اسلام معنایی ندارد و از فرهنگ غرب وارد کشور ما شده در آینده افرادی که مرتکب به جرم سبک شده‌اند با استفاده از این پابند مدت محکومیت خود را در خانه می‌گذرانند. وی افزود: همه‌ساله هر زندانی ۵۳ میلیون تومان برای کشور هزینه دارد که این مبلغ می‌تواند صرف توسعه، اشتغال و … شود که با استفاده از این روش از این هزینه‌ها کاسته می‌شود البته پابند الکترونیکی بیشتر برای جرم اولی‌ها و به منظور جایگزین حبس مورد استفاده قرار می‌گیرد که زندانیان قبل از دریافت پابند برای نگهداری از بیت‌المال متعهد می‌شوند و هزینه اجاره پایبند را به عنوان وثیقه پرداخت می‌نمایند. موسوی با بیان اینکه ۶ هزار و ۵۰۰ نفر از سال ۹۱ تا به امروز در دوره‌های آموزشی امید اصلاح شده‌اند توضیح داد: تنها ۳ درصد از این تعداد مجدد به جرم بازگشت داشته‌اند و مابقی یا اصلاح شده‌اند و یا ترس از زندان مانع از ادامه راه آن‌ها شده که این آمار نشان‌دهنده بازدارندگی بیشتر دوره‌های آموزشی نسبت به زندان است. وی با اشاره به اینکه آمار طلاق هر روز نگران‌کننده‌تر می‌شود، تصریح کرد: آمار طلاق در چهارمحال و بختیاری از سال ۷۰ نسبت ۶۰ به ۱ در سال ۸۰ نسبت ۲۳ به ۱ در دهه ۹۰ نسبت ۱۰ به ۱ بوده و امروز شاهد نسبت ۴ ٫ ۵ به ۱ هستیم که این نسبت در کل کشور ۲ ٫ ۵ به ۱ است که بسیار نگران‌کننده می‌باشد. موسوی افزایش آورده به دادگستری، افزایش تعداد زندانیانی از قبیل مهریه و ضرب و شتم، فرزندان طلاق، زنان و مردان مطلقه، آسیب‌های روانی و خودکشی و … را از اثرات افزایش آمار طلاق دانست که باید با رویکرد نوین مورد توجه قرار گیرند. افتتاح ۴ مرکز به نام مرکز «مهر طلاق» در استان معاون اجتماعی پیشگیری از وقوع جرم دادگستری با بیان اینکه توجه به طلاق از سال ۹۰ در دستور کار دادگستری قرار گرفت و برای اولین بار از سال ۹۳ در چهارمحال و بختیاری آموزش حین ازدواج ایجاد شد و این طرح از سال ۹۵ در کل کشور اجرایی شد، گفت: طرح جامع «تحکیم بنیاد خانواده» به تصویب شورای فرهنگ عمومی استان از سال ۹۷ در ۹ گام به‌عنوان کامل‌ترین طرح کشور ثبت شد که این آموزش‌ها از مفاهیم خانواده در دوران دبیرستان آغاز و تا بعد از طلاق به منظور بازگشت زوجین و تحت پوشش قرار یافتن فرزندان ادامه می‌یابد که تاکنون ۴ مرکز به نام مرکز «مهر طلاق» در استان افتتاح‌شده است. افتتاح ۲ مرکز مشاوره حین نامزدی در چهارمحال و بختیاری موسوی تصریح کرد: بعد از محرم و صفر در سال جاری در شهرستان شهرکرد و لردگان یکی از گام‌های طرح تحکیم بنیاد خانواده در زمینه مشاوره حین نامزدی به صورت اختیاری به اجرا درآمد که در این طرح دو طرف به منظور شناخت تیپ تربیتی یکدیگر و آشکار شدن خصوصیات اخلاقی‌شان به مراکز مشاوره مراجعه می‌کنند و شهرستان‌های فارسان، بروجن و سامان نیز تاکنون اعلام آمادگی کرده‌اند و تا پایان شهریور سال آینده این طرح در استان اجباری خواهد شد. موسوی گفت: هزینه این طرح برای افراد ۳۳۰ هزار تومان می‌باشد که ثلث آن با مشارکت مشاوران بخشیده شد و هر شخص با پرداخت مبلغ کمتر از ۱۵۰ هزار تومان در دوران نامزدی از خسارت‌های بیشتر و طلاق جلوگیری می‌کند. وی افزود: ۳۳۶ هزار پرونده در سال وارد مراجع قضایی و شورای حل اختلاف می‌شود که اگر تعداد بین ۲۰۰ قاضی استان تقسیم شود هزار و ۷۰۰ پرونده به هر قاضی می‌رسد که اگر دو ساعت صرف هر پرونده شود سه هزار و اندی ساعت صرف خواهد شد که این امر امکان‌پذیر نخواهد بود لذا یا باید از کیفیت و یا از کمیت کسر شود که آن رسیدگی که مورد نظر مردم و مقام معظم رهبری است ایجاد نخواهد شد و نارضایتی مردم را به همراه خواهد داشت. موسوی ادامه داد: میانگین پرونده‌های وارده در کشور ۱۵۰۰ است که این تعداد در چهارمحال و بختیاری ۱۷۰۰ می‌باشد و این نشان‌دهنده افزایش پرونده‌ها در استان است در صورتی که بافت استان قدیمی و سنتی است و می‌توانستیم از ریش سفیدان و پیشکسوتان برای کاهش جرم استفاده کنیم که متاسفانه تاکنون اقدامی صورت نگرفته است. معاون اجتماعی و پیشگیری از وقوع جرم دادگستری استان افزود: ایجاد میثاق‌نامه‌های محلی برای کاهش مهریه، عدم استفاده از مواد، مشروب و سلاح در عروسی‌ها، ممنوعیت برگزاری مراسم برای افرادی که خودکشی کردند، استفاده از پیشکسوتان در کاهش جرایم و ازدواج آسان از جمله مواردی است که تاکنون در شهرها مورد استفاده قرار گرفته که با ترویج این فعالیت‌ها از آورده‌های دادگستری جلوگیری می‌شود. موسوی با بیان اینکه ۸۰ درصد پرونده‌های وارد شده به دادگاه خواسته بوده گفت: پرونده‌های سرقت، ضرب و شتم، توهین به اشخاص عادی، تهدید، صدمه غیرعمدی بر اثر تصادف، تهمت به افراد، تصرف عدوانی، کلاهبرداری و تهدید به قتل از جمله این موارد است. نماز مهمترین عامل جلوگیری از اختلاف و جرم وی با بیان اینکه نماز مهمترین عامل جلوگیری از اختلاف و جرم است، افزود: اعتقاد نداریم که نماز در جامعه کمرنگ شده بلکه ترویج نشده و به نوعی در انتقال فرهنگ از نسل قبل به نسل بعد موفق نبوده‌ایم زیرا که با بروز فضای مجازی، ماهواره به جامعه و ورود افراد از روستا به شهر پایبندی به ارزش‌های دینی پدر و مادر به نسل جدید منوط به ایجاد پیوند میان دو نسل گشته که این امر مهارت‌هایی را لازم دارد که خیلی‌ها این مهارت‌ها را ندارند. موسوی اظهار کرد: دشمنان در ارتباط‌گیری با جوانان موفق‌تر شده‌اند و توانستند با حرف‌های باطل در ظاهری آراسته جوانان ما را فریب دهند اما عالمان نتوانستند با سخنان غنی و پخته اعتماد جوانان را جذب و پیوندی با جوانان برقرار کنند که متولی این امر تنها دادگستری نیست و همکاری همه جامعه را می‌طلبد. وی با بیان اینکه در مسیر انتقال ارزش‌ها با مشکل مواجه شده‌ایم، گفت: تاکنون از مسیر زور و قدرت استفاده‌شده و کمتر به سمت مسیر اعتماد حرکت کرده‌ایم و برپایی و پررنگ شدن نماز با پوستر و همایش انجام نمی‌شود بلکه اعتماد افراد بهترین تکنیک ارتباطات در دنیا می‌باشد که دشمنان در این روش از ما موفق‌تر بودند. معاون اجتماعی و پیشگیری از وقوع جرم دادگستریاستان با بیان اینکه در هر صنفی خطر وجود دارد اما اطلاع‌رسانی در تخلفات قضات پررنگ‌تر است و این نشان‌دهنده جایگاه قضات برای مردم است، گفت: از تعداد ۲۰۰ قاضی ممکن است تعدادی به اندازه انگشتان دست متخلف باشند اما بیشترین توجه به این افراد می‌شود که برخورد بیشتر دادگستری با قاضیان متخلف و توجه مردم به این دستگاه نیز در این امر بی‌اثر نیست. وی در پایان گفت: قاضی هم یک شهروند است و امکان اطلاع‌رسانی در خصوص مجرمان تا ثبت جرمشان امکان‌پذیر نیست زیرا که ممکن است این اتهام دامی از طرف افراد زخم‌خورده از قضات باشند لذا تا ثابت نشدن جرم تنها می‌توانیم آن‌ها را از صدور حکم و فعالیت باز داریم البته ممکن است این یک عیب باشد که باید برطرف شود تا اطلاعات دقیق و سریع اعلام شوند. انتهای پیام / ۳۳۳۹ / م
به گزارش خبرگزاری فارس، ستاد مرکزی هیات رزمندگان اسلام در پی درگذشت آیت‌الله مصباح یزدی پیام تسلیتی صادر کرد. متن این پیام به این شرح است: انا لله و انا الیه راجعون اذا مات العالم ثلم فی الاسلام ثلمه لا یسدها شی خبر درگذشت عالم ربانی، فقیه عالیقدر، فیلسوف و مفسر پارسا و پرهیزگار، آیت‌الله مصباح یزدی، باعث تألم و تأثر گردید. در عظمت این عالم وارسته و بصیر همین بس که رهبر فرزانه و حکیم انقلاب اسلامی امام خامنه‌ای در وصف او فرمودند: (بنده نزدیک به چهل سال است که جناب آقای مصباح را می‌شناسم و به ایشان به عنوان یک فقیه، فیلسوف، متفکر و صاحب‌نظر در مسائل اساسی اسلام ارادت قلبی دارم. اگر خداوند متعال به نسل کنونی ما این توفیق را نداد که از شخصیت‌هایی مانند علامه طباطبایی و شهید مطهری استفاده کند، اما به لطف خدا، این شخصیت عزیز و عظیم القدر، خلأ آن عزیزان را در زمان ما پر می‌کند) فقدان ایشان ضایعه‌ای بزرگ برای حوزه‌ها‌ی علمیه، جامعه علمی کشور و نظام جمهوری اسلامی است. ستاد مرکزی هیات رزمندگان اسلام ضمن تسلیت این ضایعه به مقام معظم رهبری، مراجع عظام تقلید، حوزه‌های علمیه، شاگردان و ارادتمندان این استاد مجاهد خصوصا بیت شریف ایشان از خداوند متعال برای آن فقید سعید علو درجات و مغفرت و رحمت واسعه الهی مسئلت می‌نماید. انتهای پیام /
به گزارش خبرگزاری فارس، جمعیت رهپویان انقلاب اسلامی در پیامی به مناسبت شهادت حاج قاسم سلیمانی خاطر نشان کرد: با گذشت یکسال از ترور بزدلانه شهید سلیمانی، همچنان لکه ننگ آن بر دامن آمران و عاملان این جنایت خصوصا دولت منحوس ایالات‌متحده آمریکا مانده است. متن این پیام بدین شرح است: بسمه تعالی وقد مکروا مکرهم وعند الله مکرهم وإن کان مکرهم لتزول منه الجبال فلا تحسبن الله مخلف وعده رسله  إن الله عزیز ذو انتقام موفقیت‌های بزرگ، مستمر و تاریخی نظام مقدس جمهوری اسلامی در گستره منطقه جنوب غرب آسیا و خصوصا در آینه مقاومت در مقابل نظام سلطه مرهون مجاهدت‌های مردانی از جنس بنیان مرصوص است. سردار شهید حاج قاسم سلیمانی و برادر هم پیمانش شهید ابومهدی المهندس یکی از عیان‌ترین نمونه‌های چنین مردانی بودند. مردانی که شهادتشان نیز آغازی بر دور جدید مقاومت و نوید نضج مجاهدین جدید است. اکنون و با گذشت یکسال از ترور بزدلانه شهید سلیمانی، همچنان لکه ننگ آن بر دامن آمران و عاملان این جنایت خصوصا دولت منحوس ایالات‌متحده آمریکا مانده است. جمعیت رهپویان انقلاب اسلامی ضمن گرامیداشت یاد و خاطره سردار شهید حاج قاسم سلیمانی و ابو مهدی المهندس همصدا با مردم غیور کشور و همه آزادمردان جهان بر لزوم انتقام از عاملان و آمران این جنایت خصوصا دولت تروریست ایالات‌متحده آمریکا تاکید کرده و از همه مسئولین کشور می‌خواهد بر این مهم اهتمام ورزند تا دشمنان دیگر خیال خام چنین اقداماتی بر سر نپرورانند. انتهای پیام /
به گزارش گروه بین‌الملل خبرگزاری فارس، پلیس ایالت تگزاس آمریکا چند مورد تیراندازی در شب سال نو میلادی را گزارش کرده که یک مورد آن به قتل یک کودک منجر شده است. به نوشته روزنامه «یو اس اس تودی»، پلیس شهر آرلینگنون روز جمعه در صفحه فیسبوک خود سه مورد تیراندازی در شب سال نو را گزارش کرد که دو مورد از این تیراندازی‌ها تلفات جانی داشتند. یکی از فرماندهان پلیس آرلینگتون نیز در مصاحبه‌ای گفت: «هرگز چنین شب سال نویی را به خاطر نداشته‌ام. تا آنجا که می‌دانم هرگز با این تعداد تیراندازی در این بازه زمانی کوتاه مواجه نبوده‌ایم». شهروندان ایالت تگزاس در ساعات آغاز سال جدید میلادی به شلیک هوایی می‌پردازند. اداره پلیس آرلینگتون روز آخر سال ۲۰۲۰، هشدار داده بود شلیک هوایی در جشن سال نو «غیر قانونی بوده و ممکن است به آسیب دیدن دیگران و بازداشت به اتهام ارتکاب جنایت ختم شود». در اولین مورد تیراندازی شب سال نو در این شهر، یک جوان ۲۱ ساله سیاه‌پوست پس از بازداشت اعتراف کرد به‌صورت غیر عمد به یک پسر بچه چهار ساله شلیک کرده است. این پسر بچه نهایتا در بیمارستان جان سپرد و عامل این تیراندازی نیز به اتهام قتل عمد بازداشت شد. در مورد دوم که تنها دقایقی پس از مورد اول رخ داد، یک زن توسط یکی از بستگانش که قصد شلیک هوایی داشت، مورد اصابت گلوله قرار گرفت و جانش را از دست داد. در مورد سوم چهار جوان اقدام به گشودن آتش به سمت یک پلیس و دو نگهبان کردند و یکی از نگهبان‌ها مجروح شد. به نظر می‌رسد این چند جوان نیز به قصد جشن گرفتن سال نو اقدام به تیراندازی کرده بودند. تا کنون سه نفر از این چهار جوان مورد بازداشت قرار گرفته‌اند. آزاد بودن حمل سلاح در آمریکا روزانه به بروز خشونت‌های مسلحانه در سراسر این کشور منجر می‌شود که برخی نیز جان خود را از دست می‌دهند اما لابی سلاح در این کشور به اندازه‌ای قدرتمند است که کنگره آمریکا نیز اقدامی برای محدود کردن حمل سلاح صورت نداده است. بر اساس گفته مرکز «آرشیو خشونت با سلاح گرم» در آمریکا، تا یکم دسامبر سال جاری میلادی بیش از ۱۷۴۰۰ مورد قتل و بیش از ۳۶ هزار مورد جراحت با سلاح گرم در این کشور ثبت‌شده است. از این میان ۱۲۸۹ مورد در دفاع از خود، ۲۰۴۳ مورد تیراندازی غیرعمدی و ۵۸۷ مورد تیراندازی کور بوده است. روز پنجشنبه نیز در جریان تیر‌اندازی‌در داخل خانه‌ای در شهر هیوستون واقع در ایالت تگزاس که به گفته مقام‌های این شهر خشونت خانگی بوده، چهار نفر که اعضای این خانه بوده‌اند کشته شدند (جزئیات بیشتر). انتهای پیام / م
به گزارش خبرگزاری فارس به نقل از وزارت تعاون، کار و رفاه اجتماعی، به دنبال طرح برخی سوالات از سوی شهروندان عزیز در دیدار مسئولان یا از طریق رسانه‌ها در خصوص عدم دریافت بسته حمایت معیشتی کرونایی به رغم داشتن شرایط، مرکز روابط عمومی و اطلاع‌رسانی وزارت تعاون، کار و رفاه اجتماعی یادآوری نکات ذیل را ضروری می‌داند: الف) در موضوع بسته معیشتی اعم از ابلاغیه ستاد ملی مبارزه با کرونا یا طرح نمایندگان مجلس شورای اسلامی، وزارت تعاون، کار و رفاه اجتماعی صرفا مسئول شناسایی مشمولان است و پرداخت برعهده این وزارتخانه نیست. از رسانه‌ها درخواست می‌شود نسبت به اطلاع‌رسانی وظایف تفکیک‌شده هر دستگاه در موضوع بسته حمایت معیشتی کرونایی به نحو مقتضی اقدام کنند تا فرایند پیگیری شهروندان از دستگاه‌های مربوطه تسهیل شود. ب) همان طور که پیش از این نیز اعلام شد؛ فرایند شناسایی افراد مشمول بسته حمایت معیشتی بر اساس داده‌های تجمیع شده پایگاه اطلاعات رفاه ایرانیان صورت می‌گیرد که از تجمیع بیش از ۵۰ منبع داده‌ای معتبر در کشور تشکیل‌شده است، از این رو امکان بروز خطا در شناسایی افراد بسیار اندک است. ج) برای راستی آزمایی این فرایند، جلب اعتماد و اطمینان بخشی به مردم عزیز کشورمان و شفافیت بیشتر که محور اصلی همه فعالیت‌های این وزارتخانه است، رسانه‌ها می‌توانند ۱۰ کدملی شهروندانی که به هر شکل اعلام کرده‌اند واجد هستند، اما بسته حمایت معیشتی کرونایی را دریافت نمی‌کنند به رابط این مرکز با آن رسانه ارسال کنند تا پس از بررسی، علت عدم مشمول بودن افراد، در کوتاه‌ترین زمان ممکن اعلام شود. همچنین این مرکز آمادگی دارد در نشستی با نمایندگان رسانه‌ها نسبت به فرایند شناسایی مشمولان اقدام کند. از همکاری و همراهی همه اهالی رسانه و خبرنگاران سخت‌کوش در اطلاع‌رسانی و تنویر افکار عمومی نسبت به این اقدام مهم دولت صمیمانه سپاسگزاریم. انتهای پیام / ب
فاطمه زرین‌آمیزی سخنگوی سازمان سنجش آموزش کشور در گفت‌وگو با خبرنگار گروه تعلیم و تربیت خبرگزاری فارس درباره زمان اعلام نتایج هشتمین آزمون استخدامی دستگاه‌های اجرایی کشور، اظهار کرد: نتایج اولیه، دهه اول بهمن از طریق سایت سازمان سنجش آموزش کشور اعلام می‌شود. به گزارش فارس، امسال هشتمین آزمون مشترک فراگیر دستگاه‌های اجرایی کشور با توجه به شیوع ویروس کرونا چندین مرحله به تعویق افتاد که در نهایت این آزمون با رعایت پروتکل‌های بهداشتی در روزهای ۱۱ و ۱۲ دی‌ماه در سراسر کشور برگزار شد. همچنین طبق مصوبه ۲۹ آذر ۹۹ ستاد ملی مدیریت بیماری کرونا، هشتمین آزمون استخدامی دستگاه‌های اجرایی کشور در راستای جذب و استخدام نیروی مورد نیاز ۸۱ دستگاه اجرایی در ۲۴۰ شغل برای جذب و استخدام ۳۸ هزار و ۱۸۴ نفر برگزار شد که در مجموع ۵۵۳ هزار ۶۴۹ نفر به رقابت پرداختند. انتهای پیام /
به گزارش خبرگزاری فارس، محمد ابراهیم امامی در مورد صحبت‌هایی که در خصوص لغو ثبت‌نام از نامزدهای هیئت کشتی کرمانشاه و تکرار ثبت‌نام شنیده می‌شود، توضیح داد: در دوره ریاست دبیر، انتخابات ۱۰ - ۱۲ استان برگزار شده و در ادوار گذشته هم به این صورت بوده که وقتی اداره کل استانی می‌خواهد ثبت‌نام هیئت را شروع کند در این رابطه با رئیس فدراسیون که در اصل رئیس مجمع انتخاباتی هم هست، هماهنگ کرده و نامه‌نگاری اتفاق می‌افتد و بعد فرآیند ثبت‌نام و تایید صلاحیت و تعیین زمان برگزاری انتخابات شروع می‌شود. الان شبهه‌ای به وجود آمده که در کرمانشاه هماهنگی انجام‌نشده، البته مشکل خاصی هم نیست و این قضیه راحت و بدون مشکل حل خواهد شد. وی ادامه داد: یکی دو تا از استان‌ها هم قبلا بدون هماهنگی چنین کاری کردند و تعدادی داوطلب اعتراض کرده بودند که از ثبت‌نام جا مانده‌اند و فدراسیون به مسئله ورود کرد. بهتر هست طبق آیین‌نامه عمل شود. برگزاری مجمع انتخاباتی هیئت‌ها باید با هماهنگی فدراسیون و مدیرکل ورزش استان باشد که با صحبت‌های انجام‌شده مشکلی نیست و همه یک هدف داریم. همه این صحبت‌ها در جهت رفع ابهام هست. امامی همچنین در پاسخ به سوالی در مورد انتخاب نصیرزاده در مجمع انتخاباتی بدنسازی، در مورد ادامه همکاری او و فدراسیون کشتی تصریح کرد: نصیرزاده جزو موفق‌ترین مدیران فدراسیون کشتی بوده و طی مدتی ۱۶ ماه که در سازمان لیگ بود، دو لیگ مهم و حتی لیگ جهانی را به بهترین شکل ممکن برگزار کرد که امروز (۱۳ دی) هم برای ریاست فدراسیون بدنسازی انتخاب شد و دبیر و نصیرزاده باید خودشان در مورد ادامه همکاری تصمیم بگیرند. نصیرزاده از زمانی که به فدراسیون کشتی آمد بسیار خوب کار کرد و کمیته لیگ به سازمان لیگ تبدیل شد و حالا هم در پرورش اندام رای آورد. انتهای پیام /
به گزارش خبرگزاری فارس از بندرعباس، حسن عباسی روزنامه‌نگار و از فعالان اجتماعی هرمزگان در یادداشتی ذیل عنوان پهلوانان نمی‌میرند، آورده است: همان روز موعد، چند ساعت تا آسمانی شدنت مانده بود که دلم شور افتاد. امروز و این ساعات پایانی به آسمانی شدنت، روضه خون بانگ برآورد «السلام علی‌المظلوم» مرد میدان من؛ هر لحظه و هر دم به یاد تو می‌افتم … سالگرد فراق توست چگونه باور کنم که نیستی. در کابوس نبودن‌هایت غرق شدم، کاش می‌مردم و نبودنت را نمی‌دیدم. پیکر «اربا اربا» را نمی‌دیدم، لاله‌های بر زمین افتاده را نمی‌دیدم. دلتنگتم رسم عاشقی رفتن نبود با وفا، من نوکرتم باوفا، ولله ولله ولله دلتنگتم مرد میدان‌ها کجایی؟ امشب همه هستند حیف حیف که تو نباشی، خیالت دریایی بی‌کران است، کاش ما سربازت بودیم. رفتن تو باورم را بر این پهلوانان نمی‌میرند و در قلب‌های میلیونها میلیون نفر تا ابد زنده‌اند، راستین ساخت. این ظالمان هستند که مردنی‌اند و حالا برای تو «أین منتقم». امان از آن شب تاریکی که ما در خواب فرو رفته بودیم و تو رفتی و دنیا تاریک ماند و به انتظار نشسته‌ایم تا تو بازگردی با چهره‌ی نورانی جهان را تابان کنی. حدیث عشق بی‌تو چگونه آغاز می‌شود؟ شب سوزناک ما صبح نشد، مکتبت شده راه ما، نامت شده ذکر یا انتقام ما، تو را از حاج‌قاسم شناختیم واقعا تو چه کردی که مهرت در دل علمداران زینب خانه کرد. یزید و شمر زمان بدانند که عاقبت تقاص خواهند شد. «آتش، دود، سیاهی، سوختن» رمز شهادت بود. خداوندا این قربانی را از ما پاکیزه بپذیر … انتهای پیام / ۸۸۰۵۵
"به گزارش گروه بین‌الملل خبرگزاری فارس، «فروزنده ودیعتی» سفیر جمهوری اسلامی ایران در فنلاند در سالروز شهاد سردار سپهبد حاج «قاسم سلیمانی» فرمانده نیروی قدس سپاه پاسداران انقلاب اسلامی طی یادداشتی در روزنامه «هلسینکی تایمز»، ترور سپهبد سلیمانی را بعنوان هدیه دولت ترامپ به داعش و گروه‌های تروریستی توصیف کرد. سردار سلیمانی نماد شجاعت بی‌نظیر و فداکاری ایثارگرانه است سفیر جمهوری اسلامی ایران، در توصیف شجاعت سپهبد سلیمانی نوشت: «برای هر ایرانی و آنهایی که خارج از ایران در کشورهایی هستند که از تروریسم رنج می‌برند، نام سردار سلیمانی به مفهوم شجاعت بی‌نظیر و فداکاری ایثارگرانه در مقابل تروریسم است». سلطنت داعش با مقاومت سربازان سردار به پایان رسید وی سپس به نقش سپهبد سلیمانی در مقابله با تروریست‌های داعش اشاره کرد و ادامه داد: «در سراسر یک دهه گذشته، منطقه ما شاهد ظهور داعش از طریق پیشروی‌های سریع و اشغال قلمروها بوده است که شامل جنایات بی‌شمار آنها علیه مسیحیان، ایزدی‌ها و شهروندان مسلمان می‌شده است اما با مقاومت بسیاری از سربازان شجاع و فداکاری که تحت هدایت (سپهبد) قاسم سلیمانی بوده‌اند، سلطنت و اقدامات تروریستی داعش در نهایت پایان یافت». این دیپلمات ایرانی همچنین به نقش شهید سلیمانی در مقابله با رژیم بعثی صدام اشاره و تصریح کرد: «این مرد شجاع و با خدا با روح و جان خود با حمله رژیم صدام به ایران در سال ۱۹۸۰ مقابله کرد تا از کشورش در مقابل مهاجمان دفاع کند و به همین ترتیب، (سپهبد) سلیمانی تصمیم گرفت درخواست رسمی دولت‌های عراق و سوریه برای کمک را بپذیرد و شخصا از مناطق پرخطر بازدید کرد». فروزنده ودیعتی در بخشی از یادداشت خود، ترور فرمانده قدس سپاه پاسداران انقلاب اسلامی را هدیه دولت «دونالد ترامپ» رئیس‌جمهور آمریکا به داعش و آنهایی توصیف کرد که از این اقدام تروریستی خوشحال شدند. ترور سردار سلیمانی هدیه آمریکا به داعش و تروریست‌ها بود وی در این خصوص توضیح داد: «ترور (سپهبد) سلیمانی کمک کرد تا چهره واقعی دولت ترامپ مشخص شود. ترور سلیمانی همچنین هدیه‌ای برای داعش و دیگر گروه‌های تروریستی در منطقه بود که از ترور وی استقبال کردند و آن را «معجزه الهی که به نفع آنها بوده» توصیف کردند. واضح و روشن است که هزینه‌های این حمله تروریستی برای دولت آمریکا بسیار بالاتر از مزیت آن خواهد بود». ترور سردار مبارزه با تروریسم تکفیری در جهان را تضعیف کرد سفیر جمهوری اسلامی ایران در توصیف مضرات ترور سهپبد سلیمانی برای ایالات‌متحده گفت: «این اقدام (ترور سپهبد سلیمانی) مبارزه با تروریسم تکفیری را در کل منطقه و جهان تضعیف کرد و همچنین روند مدیریت درگیری‌ها و بحران‌های فعلی در خاورمیانه (غرب آسیا) را لکه‌دار کرد». سردار به دنبال کاهش تنش‌ها در منطقه بود ودیعتی در ارتباط با اهداف فرمانده پیشین سپاه قدس در منطقه توضیح داد: «سلیمانی به دنبال کاهش تنش‌ها و اختلافات در منطقه بود و سفر آخر وی به عراق بخشی از تلاش‌های وی برای رفع تنش‌ها در روابط ایران و عربستان سعودی بود». ترور فرمانده قدس با هیچ قانون بین‌المللی قابل توجیه نیست ودیعتی با تروریستی توصیف کردن اقدام آمریکا در به شهادت رساندن سپهبد سلیمانی ادامه داد: «حمله برای ترور شهید سلیمانی یک «اقدام تروریستی» بود که بر هیچ اساس و پایه‌ای مشروعیت و قانونی بودن آن قابل توجیه نیست. معرفی نیروهای مسلح یک کشور بعنوان یک «سازمان تروریستی خارجی» غیرقانونی است و هیچ‌گونه و تهدید و استفاده از زور علیه آنها را توجیه نمی‌کند». سیاست‌های آمریکا تهدیدی برای صل و امنیت جهان است سفیر جمهوری اسلامی ایران در فنلاند، سیاست‌های غیرمسئولانه ایالات‌متحده را خطری برای قوانین و نظم بین‌المللی خواند و گفت: «سیاست‌های غیرمسئولانه و اقدامات غیرقانونی دولت فعلی ایالات‌متحده نه‌تنها بنیان‌های نظم و قانون بین‌المللی را در معرض خطر قرار می‌دهد بلکه تهدیدی برای صلح و امنیت جهانی محسوب می‌شود». جهان نباید اقدامات غیرقانونی آمریکا را تحمل کند ودیعتی سپس از جامعه بین‌المللی درخواست کرد تا با اعمال فشار از ایالات‌متحده بخواهند تا به اقدامات غیرقانونی خود پایان بدهد. وی در این خصوص تصریح کرد: «جامعه بین‌الملل نباید این وضعیت را مورد اغماض قرار داده و تحمل کند و باید از ایالات‌متحده بخواهند که با خروج نیروهایش از منطقه، به اقدامات غیرقانونی و ثبات‌زدای مداوم خود در یک منطقه از قبل آشفته که خاورمیانه (غرب آسیا) است، پایان دهد». آمریکا خود را حامی صلح در منطقه جلوه می‌دهد، این ریاکاری محض است وی در ادامه در توصیف چهره واقعی ایالات‌متحده گفت: «آمریکا تلاش کرده است تا خود را حامی گفت‌وگو و صلح در منطقه نشان دهد. واضح است که چنین ادعایی دورویی محض بوده و فاقد صداقت است. تحمیل تحریم‌های غیرقانونی و غیرانسانی ایالات‌متحده آمریکا (علیه ایران) به ویژه در زمان همه‌گیری کووید- ۱۹ و همچنین دیگر اقدامات خصمانه این کشور علیه ایران، در تضاد با چنین ادعاهای این کشور است». ایران برای استفاده از حق دفاع از خود هیچ تردیدی ندارد وی همچنین ضمن هشدار درباره هرگونه تحرکات ایالات‌متحده علیه جمهوری اسلامی ایران تأکید کرد: «ایران با هشدار درباره هرگونه ماجراجویی نظامی یا اقدامات تروریستی بیشتر علیه ایران و شهروندان این کشور، بر این حقیقت تأکید کرده است که در استفاده از حق ذاتی دفاع از خود به هیچ عنوان تأمل نخواهد کرد». حمله آمریکا به عراق عامل بی‌ثباتی فعلی خلیج‌فارس است ودیعتی، حمله آمریکا به عراق در سال ۲۰۰۳ را علت بی‌ثباتی فعلی منطقه خلیج‌فارس توصیف کرده و ادامه داد: «با یادآوری این مطلب که ناامنی و بی‌ثباتی فعلی در منطقه وسیع‌تر خلیج‌فارس، نتیجه مستقیم حمله غیرقانونی سال ۲۰۰۳ ایالات‌متحده به عراق و همچنین حضور نظامی گسترده این کشور و سیاست "" تفرقه بیانداز و حکومت کن» آن در منطقه بوده است، لازم به ذکر است که تمامی این تهدیداتی که در بالا به آن اشاره شد، از جمله اعزام نظامیان بیشتر و لکه‌دار کردن این منطقه از قبل آشفته با «تجهیزات جدید زیبا»، در حقیقت اوضاع فعلی را پیچیده‌تر می‌کند». سازمان ملل باید تهدیدات غیرقانونی آمریکا را محکوم کند ودیعتی سپس از سازمان ملل درخواست کرد تا اقدامات غیرقانونی ایالات‌متحده در منطقه را محکوم کند. وی در این خصوص گفت: «به همین ترتیب، کشورهای عضو سازمان ملل باید با تندترین الفاظ، تهدیدات غیرقانونی تهدیدات و سیاست‌های بی‌بند و بار دولت ایالات‌متحده را محکوم کنند و این کشور را برای تمامی اقدامات غیرقانونی‌اش پاسخگو نگه دارد و آن را وادار به اصول و مرزهای قوانین بین‌المللی کند». میراث سردار سلیمانی همچنان پابرجا است وی سپس در پایان با تقدیر از اقدامات سپهبد سلیمانی گفت: «گرچه یک مبارز مهم صلح و ثبات را از دست دادیم اما میراث سلیمانی از مشارکت وی در کنفرانس بن گرفته تا مبارزه بی‌وقفه او برای رها کردن منطقه از داعش همچنان در منطقه زنده است. ما سردار سلیمانی را به یادخواهیم داشت و همچنان اقدامات شجاعانه وی را بزرگ می‌داریم». انتهای پیام / م"
به گزارش خبرگزاری فارس از قم، چهارمین شماره نشریه الکترونیکی «سلام قم» به همت اداره کل روابط عمومی و امور بین‌الملل استانداری قم منتشر شد. در این نشریه که چهارمین شماره آن در سال اول و در دی‌ماه منتشر شده، عملکرد مدیریت اجرایی استان در اخبار و رسانه‌ها به تصویر کشیده شده‌ات. سیمای اقتصادی استان در سال ۹۹، پروژه‌های افتتاح‌شده در ۹ ماه نخست سال، گزارش اخبار جلسات و نشست‌های مدیران استانداری و گزارش تصویری حضور مدیران ملی در استان از جمله موارد درج‌شده در این نشریه است. برای مشاهده نشریه به اینجا مراجعه کنید. انتهای پیام / ۷۸۰۲۷
به گزارش خبرنگار تشکل‌های دانشگاهی خبرگزاری فارس، قرارگاه جهادی عبادالرحمن بسیج دانشجویی دانشگاه امام صادق (ع) با هدف رونق اقتصاد روستایی و تولیدات محلی فروشگاه مجازی «بکر» (بازار کالاهای روستایی) را راه‌اندازی کرد. بر همین اساس فروشگاه مجازی بکر (بازار کالاهای روستایی) از همه دانشجویانی که به دنبال بازار فروش محصولات محلی خود هستند، دعوت به همکاری کرد. دانشجویانی که برای فروش محصولات خود، قصد همکاری با فروشگاه مجازی بکر را دارند، کلمه «بکر» را به همراه نام و نام خانوادگی خود، به شماره ۰۹۱۵۶۶۶۷۲۴۵ ارسال کنند. طبق اعلام مسئولین قرارگاه جهادی عبادالرحمن، عضویت و همکاری با فروشگاه بکر کاملا رایگان است. انتهای پیام /
به گزارش خبرگزاری فارس، در این مراسم که با حضور کشتی گیران، اعضای کادر فنی تیم ملی کشتی آزاد و رئیس فدارسیون کشتی برگزار شد، مصطفی حسین خانی میثاق نامه کشتی گیران با شهید سلیمانی را قرائت کرد. در ادامه این مراسم کشتی گیران و کادر فنی با اهدای شاخه گل به تمثال شهید سلیمانی، شهید ابومهدی مهندس و شهید پورجعفری یاد و خاطره این شهدای گرانقدر را گرامی داشتند و پس از آن نیز میثاق نامه با این شهید بزرگوار را امضاء کردند. انتهای پیام /
به گزارش خبرگزاری فارس از مشهد، حجت‌الاسلام مجتبی مهدوی ارفع، رئیس مرکز رسیدگی به امور مساجد استان‌های خراسان به مناسبت ارتحال فیلسوف فرزانه و یار دیرین امامین انقلاب، علامه محمدتقی مصباح یزدی رضوان‌الله‌تعالی‌علیه بیانیه‌ای صادر کرد. متن این بیانیه به شرح زیر است: «من المؤمنین رجال صدقوا ما عاهدوا الله علیه فمنهم من قضی نحبه ومنهم من ینتظر وما بدلوا تبدیلا عالم ربانی، فقیه و حکیم مجاهد، نظریه‌پرداز ممتاز دین و حکومت، پارسای پرهیزگار، چراغ روشن حق‌مداری و حق‌طلبی، حضرت آیت‌الله شیخ محمدتقی مصباح یزدی «صهبای حضور» را نوشید و پس از عمری مجاهدت «به سوی او»، «نجوای عاشقانه» وصل را سرود و با «عروج تا بی‌نهایت» به «لقای الهی» واصل گردید. «گفتمان روشنگر» او، شاگردانش را با رهنمون «به سوی خودسازی» بر «سجاده‌های سلوک» نشاند و به ایشان آموخت که «راهیان کوی دوست» تنها با «تماشای فرزانگی و فروزندگی» در «پرتو» هستی‌بخش «آفتاب ولایت» و با کشف «رابطۀ علم و دین» و «پاسداری از سنگرهای ایدئولوژیک» می‌توانند «آیین پرواز» را بیاموزند و در زمرۀ «رستگاران» و رهیافتگان درآیند. او با باورمندی عمیق به «جامعیت قرآن» همواره «حکیمانه‌ترین حکومت» را «ولایت‌فقیه» و «بزرگترین فریضه» را دفاع از آن در مقابل «تهاجم فرهنگی» و عقیدتی دشمنان می‌دانست و معتقد بود که بایستی «جان‌ها فدای دین» خدا گردد تا «گفتمان روشنگر دربارۀ اندیشه‌های بنیادین» انقلاب اسلامی، جهانی شده و پایه‌های تمدن نوین اسلامی را برپا سازد. علامه مصباح یزدی در «طوفان فتنه، کشتی بصیرت» ملت بود و «در پرتو ولایت» با «ره‌توشۀ» گران‌سنگی از علوم معقول و منقول و نیز تخلق به «اخلاق اسلامی»، در مقابل «تعدد قرائت‌ها» ی انحرافی از دین، «رساترین دادخواهی و روشنگری» را فریاد زد؛ مسائل «جوانان و مشکلات فکری» ایشان را وجهۀ همت خود ساخت و توده‌های فراوانی از مردم که درگیر «کاوش‌ها و چالش‌ها» ی ذهنی فراوانی بودند، «در پرتو آذرخش» روشنگری و هدایت او، به صراط مستقیم ولایت بازگشتند. حیات پربرکت او، آیینه‌ای از «سیمای سرافرازان» شد، برای آنان‌که در پی نوشیدن «جامی از زلال کوثر» و «جرعه‌ای از دریای راز» بوده و «در جستجوی عرفان اسلامی» و «فلسفه اخلاق»، «سیری در ساحل» دریای بی‌کران «اندیشه‌های بنیادین اسلامی» نموده‌اند. ارتحال ملکوتی آن عمار بصیر و یار دیرین امامین انقلاب را به محضر مقدس حضرت ولی‌عصر عجل‌الله‌تعالی‌فرجه‌الشریف، نائب بر حقش امام خامنه‌ای مدظله‌العالی، حوزه‌های علمیه و عموم ملت مسلمان و انقلابی ایران تسلیت عرض نموده و ضمن گرامی‌داشت نام و «یاد او» اعلام می‌نماییم که با تأسی به سیرۀ آن فقیه عالی‌قدر، «پند جاوید» وی مبنی بر تبعیت و حمایت از ولایت‌فقیه را سرلوحۀ امور قرار داده و تا پای جان، بر صراط مستقیم ولایت‌فقیه استوار خواهیم ماند، ان‌شاءالله. مجتبی مهدوی ارفع رئیس مرکز رسیدگی به امور مساجد استان‌های خراسان ۱۳ دی‌ماه ۱۳۹۹» انتهای پیام / ۷۰۰۵۱
به گزارش خبرگزاری فارس از قزوین، حجت‌الاسلام علی رمضانی، مدیر ستاد هماهنگی کانون‌های مساجد استان قزوین در گفت‌وگو با خبرگزاری فارس در قزوین گفت: در راستای اجرای طرح شهید سلیمانی، کانون‌های مساجد استان قزوین برنامه‌های متنوعی را برای سالگرد شهید سلیمانی برگزار نموده است. وی ضمن اشاره به لزوم گرامیداشت یاد و نام شهید سلیمانی در نخستین سالگرد شهادت ایشان که نقش مهمی در خنثی‌سازی برنامه‌های دشمنان نظام جمهوری اسلامی داشت، عنوان کرد: طبق فرمایشات مقام معظم رهبری در راستای کمک‌های مؤمنانه در ایام کرونا و به‌ویژه در سالگرد شهادت سردار سلیمانی، بسته‌های معیشتی توسط کانون‌های فرهنگی هنری بین خانواده‌های نیازمند و بی‌بضاعت توزیع شد. رمضانی اظهار کرد: از جمله ویژه برنامه‌های شهادت سردار سلیمانی در فضای مجازی، می‌توان به پخش برنامه‌ها در کانال و فضای مجازی، پخش سرودهای حماسی در مساجد و نصب تصاویر شهید سلیمانی و تهیه بروشورها در مساجد و کانون‌ها اشاره کرد که امسال توسط کانون‌های فرهنگی هنری مساجد برگزار شد. این مسؤول خاطرنشان کرد: برنامه‌ها و مسابقاتی نیز در سامانه بچه‌های مسجد در حال برگزاری است که مدیران و اعضای کانون‌ها می‌توانند با ورود به سامانه بچه‌های مسجد در این مسابقات شرکت کنند. مدیر ستاد هماهنگی کانون‌های مساجد استان قزوین در پایان تأکید کرد: امیدواریم بتوانیم در مسیر شهدا به‌ویژه سردار سلیمانی که به‌عنوان الگوی ویژه‌ای در بین جوانان و نوجوانان شناخته‌شده هستند، در تبعیت از رهبری و جهت اعتلای فرهنگ ایثار و شهادت گامی مؤثر برداریم. انتهای پیام /
به گزارش خبرگزاری فارس از ساری، سپاه کربلای مازندران طی بیانیه‌ای اولین سالگرد شهادت سردار دل‌ها حاج قاسم سلیمانی را تسلیت گفت متن بیانیه به این شرح است؛ بسم‌الله الرحمن الرحیم والذین هاجروا فی سبیل الله ثم قتلوا اوماتو لیرزقنهم الله رزقا حسنا وان الله لهو خیر الرازقین لیدخلنهم مدخلا یرضونه. (آیه ۵۸ سوره حج) ۱۳ دی‌ماه سال ۹۸ یادآور اقدام خبیثانه آمریکای جنایتکار و تروریست پرور است که در آن علمدار جبهه‌های مقاومت، دلاور مردی که در راه حفظ و دفاع از آرمان‌های الهی امام خمینی (ره) و خلف صالحش حضرت امام خامنه‌ای (مدظله‌العالی) چهل سال لباس خدمت به اسلام و انقلاب اسلامی را از تن بیرون نیاورد. وی برای امنیت، عزت و اقتدار ایران اسلامی و نیز رهایی ملت‌های ستم دیده از ظلم استکبار جهانی با تشکیل جبهه مقاومت، ریشه داعش که فرزندخوانده آمریکا و صهیونیسم بین‌الملل بوده را خشکاند، به‌دست شقی‌ترین آحاد بشر، مظلومانه و ناجوان‌مردانه، خون پاکش به زمین ریخت و به شهادت رسید. به فرموده مقام عظمای ولایت امام خامنه‌ای (مدظله‌العالی)؛ سال‌ها مجاهدت مخلصانه و شجاعانه در میدان‌های مبارزه با شیاطین و اشرار عالم و سالها آرزوی شهادت در راه خدا، سرانجام سلیمانی عزیز را به این مقام والا رسانید، انتقامی سخت در انتظار همه سفاکانی است که دستشان به خون سیدالشهدای مقاومت و دیگر شهدای جبهه مقاومت آغشته است. سپهبد شهید حاج قاسم سلیمانی سردار پرافتخار جهان اسلام نه‌تنها برای ایران اسلامی یک قهرمان ملی بلکه الگوی بی‌بدیل مقاومت در سراسر جهان است و همه آزادگان و ملت‌های مستضعف منتقم خون پاک او هستند. دولت تروریست و تروریست پرور آمریکا که با شکست‌های پی در پی در منطقه و همچنین با راهبرد فشار حداکثری علیه ملت بزرگ ایران، از هیچ تلاشی برای ضربه زدن به انقلاب اسلامی دست نکشید، تصور می‌کرد با شهادت فرمانده جبهه مقاومت می‌تواند موقعیت خودرا در منطقه به تثبیت برساند اما غافل از آنکه با ریختن خون شهید سلیمانی و ابومهدی المهندس، حیاتی دوباره به جبهه مقاومت بخشید و ریشه درخت تنومند جبهه بین‌المللی مقاومت در سراسر دنیا گسترده شده است که پس از یک سال مدافعان و مستضعفان سراسر دنیا برای انتقام از آمریکای جنایتکار و رژیم کودک‌کش صهیونیستی لحظه‌شماری می‌کنند. خون پاک مرد میدان، شهید سلیمانی دل‌های مردم و همه مستضعفان و آزادگان جهان را بهم نزدیک‌تر کرده است و پس از گذشت یک سال از این شهادت بزرگ، دلی نیست که با نام سرباز ولایت شهید حاج قاسم سلیمانی نتپد و چشمی نیست که با نام او‌تر نشود. سپاه کربلا مازندران ضمن گرامیداشت یاد و خاطره سردار بزرگ سپاه اسلام سپهبد شهید حاج قاسم سلیمانی، با تجدید عهد با مقام عظمای ولایت حضرت امام خامنه‌ای عزیز (مدظله‌العالی) اعلام می‌دارد تحت فرمان فرماندهی معظم کل قوا آماده هرگونه انتقام سخت از جنایت‌کاران در راس آن شیطان بزرگ آمریکای خون‌خوار است و برای تداوم راه سیدالشهدای مقاومت و ترویج مکتب سلیمانی از هیچ تلاشی فروگذار نخواهد کرد. انتهای پیام / ۳۱۴۱ / ج
به گزارش خبرگزاری فارس، سینا دلشادی سراینده این کتاب درباره این مجموعه رباعی گفت: ماجرای شکل‌گیری این کتاب به سال ۹۶ و شهادت شهید محسن حججی برمی‌گردد. وی افزود: من‌بعد از شهادت ایشان شروع کردم به سرودن رباعی با موضوع شهدای مدافع حرم و به خصوص شهید حججی و در ابتدا قرار نبود به شهید حاج قاسم پرداخته شود. اما شهادت سپهبد شهید حاج قاسم سلیمانی در سال گذشته باعث شد که من در اشعارم این دو شهید والا مقام از مدافعان حرم اهل‌بیت را به هم پیوند بدهم. دلشادی ادامه داد: همانطور که به نوعی حاج قاسم سلیمانی سیدالشهدای مقاومت هستند، شهید محسن حججی هم علی‌اکبر مقاومت است و این دفتر شعری سیری است از علی‌اکبر مقاومت تا سیدالشهدای مقاومت و پرداختن به جریان مقاومت و دفاع از حرم و حریم اهل‌بیت. دلشادی با بیان اینکه برای توصیف رشادت‌ها و جانفشانی شهدای مقاومت به سراغ قالب رباعی رفتم، اظهار داشت: همانطور که قالب شعری رباعی برای بیان حماسه‌ها و بیان‌های تهییجی استفاده می‌شود من هم این قالب را برگزیدم؛ چرا که حماسه‌ای بالاتر از شهادت نیست. وی درباره سیر اشعار این کتاب گفت: این کتاب از رباعی در وصف شهید محسن حججی شروع می‌شود و حسن ختام کتاب هم شعری است درباره شهید حاج قاسم سلیمانی. اولین رباعی این مجموعه: هر کس به دلش میل تولا دارد یا از در دوست، این تمنا دارد باید حججی شود که بی‌سر برود در مسلخ عشق، سر چه معنا دارد؟! آخرین رباعی این مجموعه: تصویر تو موج روشن ایمان است اسطوره کربلایی ایران است یک‌گوشه قاب دست و یک‌گوشه علم یک‌گوشه کنار کربلا کرمان است … ویژه‌نامه مرد میدان را همزمان با ایام سالگرد شهادت سردار حاج قاسم سلیمانی در خبرگزاری فارس بخوانید. انتهای پیام /
به گزارش خبرگزاری فارس از سنندج، در این محفل معنوی که با حضور مدیرکل زندان‌ها، مسئولین زندان و همچنین رئیس شورای هماهنگی تبلیغات اسلامی کردستان به اجرا درآمد، پرسنل و مددجویان زندان سنندج با میزبانی خوب خود، نشان دادند که عشق به سرور و سالار شهیدان شیعه و سنی نمی‌شناسد و مردم کردستان حتی در مراکزی همچون زندان همدلی و وحدت خود را که رمز اصلی پیروزی انقلاب نیز است، حفظ می‌کنند. رئیس شورای هماهنگی تبلیغات اسلامی کردستان در این مراسم با اشاره به عشق و ارادت مردم خونگرم خطه کردستان به اهل‌بیت پیامبر اکرم (ص) گفت: گرداندن بیرق امام حسین (ع) در میان مردم به عنوان تبرک، ریشه و خواستگاهی قرآنی دارد چراکه بنابر آیات قرآنی آنگاه که پیراهن حضرت یوسف را برای پدرش یعقوب نبی می‌آورند ایشان پیراهن را بر چشمان خود کشیده و بینایی خود را به دست آورد. حجت‌الاسلام و المسلمین سید محمد سادات ضمن تسلیت سالگرد شهادت سردار سلیمانی گفت: بعد از انقلاب شکوهمند اسلامی و در سایه رهبری‌های امام خمینی (ره) و جانشین برخلف ایشان مقام معظم رهبری امام خامنه‌ای (مدظله‌العالی) افسران و فرماندهان لایق و شایسته‌ای پرورش‌یافته اما اینگونه شهادتی نصیب سردار سلیمانی شد. وی رمز جاوادنگی سردار سلیمانی را اخلاص دانست و بیان داشت: سردار سلیمانی در تمامی امور خود رضا و خشنودی خداوند متعال را در نظر می‌گرفت و این سیره زندگی او موجب شد که همواره در قلب روح مردم جا داشته باشد. فتحی مدیرکل زندان‌های کردستان نیز در آیین استقبال از بیرق متبرکه امام حسین (ع) ضمن آرزوی آزادی برای زندانیان به برکت حضور بیرق امام حسین گفت: از ابتدای پیروزی انقلاب اسلامی شاهد این بوده‌ایم که دشمنان همواره درصدد این بوده‌تند که با ایجاد تفرقه در میان مردم کردستان به اهداف شوم خود در منطقه دست یابند اما خوشبختانه به برکت اتحاد و همدلی میان مردم این خطه از کشور همواره شاهد شکست حربه‌های آنان بوده‌ایم. مراد فتحی خطاب به زندانیان، زندان را فرصتی برای تفکر و بازگشت شرافتمندانه به جامعه دانست و افزود: شما مددجویان باید در مدت زمانی که در زندان به سر می‌لرید با توسل به قرآن و اهل‌بیت (ع) از گذشته خود عبرت گرفته و با شرکت در برنامه‌های اصلاحی و تربیتی که در زندان تدارک دیده‌شده پس از آزادی از زندان حضوری سعادتمندانه در جامعه را تجربه نمایند. انتهای پیام» ۲۳۳۰ / ۷۲
به گزارش خبرگزاری فارس از خرم‌آباد، اسد عبدالهی در نشست خبری با اصحاب رسانه در پاسخ به سوال خبرنگار فارس مبنی بر وضعیت پروژه نیروگاه ۴۴۸ مگاواتی کلاس اف خرم‌آباد توضیح داد: تمام زیر ساخت‌های نیروگاه جدید خرم‌آباد آماده‌شده و بخشی از تجهیزات هم خریداری‌شده است. وی گفت: اما به نظر می‌رسد راه‌اندازی این نیروگاه از اولویت‌های وزارت نیرو نیست. معاون اقتصادی استانداری لرستان خاطر نشان کرد: اما به جد پیگیر هستیم تا این نیروگاه راه‌اندازی شود زیرا از مطالبات جدی استان است. عبداللهی در خصوص آخرین وضعیت کارخانه فولاد صدر خرم‌آباد نیز گفت: با توجه به تعطیلی کارخانه جلسات متعددی را برای احیا آن برگزار کرده‌ایم، طبق آخرین نشستی که در ستاد تسهیل ملی داشته‌ایم قرار است فولاد خوزستان و یا فولاد ایران برای فعال کردن آن ورود کنند. وی در مورد پروژه فولاد ازنا که حدود دودهه از آغاز عملیات اجرایی آن می‌گذرد نیز توضیح داد: مالک اصلی فولاد که اکنون در زندان به سر می‌برد و تاکنون سه هزار میلیارد تومان برای آن پروژه هزینه شده است. معاون اقتصادی استانداری لرستان افزود: طبق توافق اولیه ستاد تسهیل ملی قرار بود وزارت صمت برای واگذاری به یکی از زیر مجموعه‌های وزارت یا مشارکت ورود کند. عبداللهی گفت: برای بهره‌برداری از این پروژه یک هزار میلیارد تومان دیگر نیاز است. وی در پایان صحبت‌های خود بیان کرد: طبق آخرین جلسه دستگاه قضایی، استانداری و وزارت صمت بنا بود دستگاه قضایی برای واگذاری یا برای مشارکت به بخش خصوصی یا فولاد مبارکه اصفهان اجازه لازم را صادر کند. انتهای پیام /
به گزارش خبرگزاری فارس، تیم فوتبال الخریطیات امروز (شنبه) از ساعت ۱۶:۴۵ به وقت تهران در هفته دوازدهم لیگ ستارگان قطر به مصاف السد می‌رود. در این راستا ترکیب الخریطیات برای این بازی اعلام شد که پژمان منتظری مدافع ایرانی در لیست تیمش قرار نداشت. انتهای پیام /
به گزارش خبرگزاری فارس از بندرعباس، متن نامه محمدرضا وجدان‌حقیقی دبیر قرارگاه مبارزه با مفاسد اقتصادی استان هرمزگان به اعضای مجمع نمایندگان استان در مجلس شورای اسلامی به شرح زیر است: اعضای محترم مجمع نمایندگان استان هرمزگان با سلام و احترام چنانچه مستحضرید لایحه‌ی بودجه سال ۱۴۰۰ که توسط دولت به مجلس محترم تقدیم شده است به زعم کارشناسان و دلسوزان دارای اشکالات متعددی بوده و بنا به گفته رئیس کمیسیون تلفیق حتی حداقل‌های مورد نیاز برای تقدیم بودجه نیز در آن رعایت نشده است. کمی تامل در بند‌های این لایحه به وضوح نشانگر غیر کارشناسی و غیر فنی بودن این لایحه است و شائبه غرض‌ورزی با اهتمام بر مقاصد سیاسی را تقویت می‌کند به گونه‌ای که در موارد متعدد صریحا با قوانین گذشته و سیاست‌های کلی نظام در تناقض است. چنانکه تخصیص بودجه برای اجرای سند استعماری ۲۰۳۰، افزایش وابستگی به نفت و نیز گنجاندن اعداد تخیلی و غیر قابل تحقق در آن گواه بر این مدعی است. نمایندگان محترم مردم هرمزگان در مجلس شورای اسلامی، رویکرد سیاسی حاکم بر لایحه بودجه‌ی ۱۴۰۰ نشانگر این است که حداقل یکی از اصلی‌ترین اهداف دولت از این بودجه‌بندی، وابسته کردن تحقق بودجه به مذاکره با آمریکا و رفع تحریم هااست به این معنا در صورت تصویب کلیات آن دولت برای تحقق بودجه باید مذاکره با آمریکا را در پیش بگیرد تا با رفع تحریم‌ها بتواند به رفع نیازهای خود تحقق بخشد زیرا چنانچه از این طریق نتواند نیازهای خود را مرتفع کند به دلیل عدم عملیاتی بودن بودجه موجب افزایش میزان بدهکاری دولت، تورم شدید و کسری بودجه خواهد شد که نتیجه‌ای جز در تنگنا قرار دادن معیشت مردم و افزایش فشار اقتصادی را به دنبال نخواهد داشت. لذا ایرادات اساسی و غیر قابل پذیرش لایحه بودجه ۱۴۰۰ راه را بر هرگونه مسامحه بسته و با توجه به تصویب کلیات آن در کمیسیون تلفیق انتظار می‌رود نمایندگان محترم بدون مصلحت سنجی‌های سیاست زده کلیات آن را با قاطعیت در صحن مجلس شورای اسلامی رد و اصلاحات اساسی در آن را آغاز کنند. قرارگاه مبارزه با مفاسد اقتصادی استان از مجمع محترم نمایندگان استان هرمزگان تلاش برای جلوگیری تصویب این لایحه را انتظار دارد لذا تعدادی از ایرادات اساسی این بودجه ۱۴۰۰ را در پیوست این نامه ارائه می‌نماید و آمادگی خود را برای هرگونه بحث کارشناسی پیرامون تهدیدات بودجه فوق اعلام می‌دارد. امید است نمایندگان انقلابی استان با پیشتازی خود در امر روشنگری برای رد کلیات این بودجه و همراه کردن سایر نمایندگان با خود، از عواقب منفی تصویب بودجه مذکور بر اقتصاد کشور جلوگیری نمایند. به گزارش خبرگزاری فارس از بندرعباس، ادله و ایرادات قرارگاه مبارزه با مفاسد اقتصادی هرمزگان به لایحه بودجه ۱۴۰۰ که به پیوست این نامه تقدیم نمایندگان شده است؛ عدم پیش‌بینی راه‌های مقابله با فرار مالیاتی و بی‌توجهی به درآمدهای ازدست‌رفته، کاهش درآمدهای مالیاتی و بی‌توجهی به پایه‌های جدید مالیاتی، عدم توجه به درآمدهای غیر نفتی و در نتیجه آن کاهش درآمدهای عمومی، کسری بودجه ساختاری قابل‌توجه تا ۵۰ درصد، عدم مدیریت یارانه‌های پنهان و تبعیض و هزینه زایی آن، افزایش وابستگی به بودجه نفتی به صورتی که بیش از ۴۰ درصد منابع بودجه وابسته به نفت در نظر گرفته‌شده است، اختصاص رقم غیرعملیاتی ۲ ٫ ۳ میلیون بشکه در روز برای فروش نفت، پیش‌فروش اوراق سلف نفتی و درنتیجه آن بدهکاری دولت آینده و افزایش نقدینگی و تورم شدید، افزایش بیش از ۴۰ درصدی هزینه‌های دولت در بودجه ۱۴۰۰ و عدم شفافیت بودجه شرکت‌های دولتی با وجود اختصاص رقمی بالاتر از ۱۵۰۰ میلیارد تومان برای آن است. انتهای پیام / ۸۸۰۵۲
به گزارش خبرگزاری فارس از سراوان، پیکر پاک و مطهر استواردوم شهید «مصطفی دلاور» با حضور خانواده معظم شهید، فرماندهان نظامی و انتظامی و جمعی از مسئولان و مردم شهیدپرور شهرستان سراوان تشییع و بدرقه شد. پیکر مطهر این شهید والامقام پس از تشییع در شهرستان سراوان برای خاکسپاری به زادگاهش در شهرستان زابل منتقل خواهد شد. انتهای پیام / خ
امین قنبری در گفت‌وگو با خبرنگار خبرگزاری فارس در سمنان اظهار کرد: فرآیند ارزیابی سمنان شهر فعال با ارزیابی کارشناسان فدراسیون ورزش‌های همگانی جمهوری اسلامی ایران پایان یافت. وی افزود: با استقرار تیم ارزیابی فدراسیون ورزش‌های همگانی، پس از ۱۴ روز، فرآیند ارزیابی سمنان به‌عنوان شهر فعال با بررسی می‌دانی و پژوهشی شهر پایان یافت. رئیس هیأت ورزش‌های همگانی شهرستان سمنان گفت: شهرهای ایران در قالب طرح ملی شفا (شهرهای فعال ایران) در پنج بخش شهر دوستدار ورزش، شهر دوستدار تناسب، شهر دوستدار بازی، شهر دوستدار پیاده‌روی و شهر دوستدار دوچرخه ارزیابی می‌شوند. قنبری بیان کرد: سمنان، به‌عنوان نهمین شهر نامزد شهرهای فعال ایران شده است و به‌عنوان دومین شهر مورد ارزیابی کارشناسان فدراسیون ورزش‌های همگانی جمهوری اسلامی ایران قرار گرفت. انتهای پیام / ۷۴۰۰۷ / ز / س /
به گزارش خبرگزاری فارس از دلفان، محمد رزم ظهر امروز در حاشیه آئین تکریم و معارفه رئیس دادگستری این شهرستان، ضمن تسلیت ایام فاطمیه و همچنین نخستین سالگرد شهادت سردار سلیمانی، در جمع خبرنگاران اظهار کرد: سردار سلیمانی شخصیتی بزرگ و فراموش‌نشدنی در تاریخ جهان اسلام و انقلاب اسلامی است. وی خاطرنشان کرد: دادگستری دلفان تاکنون خدمات ارزنده‌ای در راستای کاهش جرائم و همچنین ورودی پرونده‌ها داشته، با این وجود انتظار می‌رود در کاهش اطاله دادرسی و تعیین تکلیف پرونده اهتمام ویژه‌ای صورت پذیرد. رئیس‌کل دادگستری لرستان بر کاهش پرونده‌های معوقه و فرسوده تاکید و تصریح کرد: نرخ رسیدگی در این شهرستان ۱۰۴ پرونده است، با این وجود مجوز افتتاح شعبه دوم بازپرسی و شعبه سوم دادگاه عمومی صادر شده است. رزم از موافقت راه‌اندازی دادگاه عمومی در بخش خاوه دلفان خبر و ادامه داد: با تامین نیروی قضایی و عمومی این مجموعه شروع به کار خواهد کرد. وی بیان داشت: ۳۶۴ پلاک از منابع طبیعی و اراضی کشاورزی متعلق به دلفان بوده که از این تعداد، ۲۱۰ هزار و ۷۶۴ هکتار منابع طبیعی است و ۴۶ هزار هکتار از منابع طبیعی، مستثنیاتی همچون اراضی کشاورزی می‌باشد که بایستی در راستای اشتغال‌زایی وسعت بیشتری در اختیار مردم قرار گیرد. وی، مجموع منابع ملی و مستثنیات دلفان را ۲۵۸ هکتار خواند و افزود: اما تنها ۲۳ هکتار سند زده است که بایستی اراضی مردم سند دار شود. انتهای پیام /
به گزارش خبرنگار تجسمی خبرگزاری فارس، نمایشگاه «آل علی علیهم‌السلام» با نمایش آثار نقاشی حسن روح‌الامین، روز گذشته (جمعه ۱۲ دی‌ماه) در فرهنگسرای نیاوران افتتاح شد و تا ۲۵ دی‌ماه برپاست. او پیش از این ۵ نمایشگاه داخلی و چندین نمایشگاه خارجی در کشورهای آلمان، فرانسه، بلژیک، کانادا و عراق برگزار کرده بود. این نقاش ۳۵ ساله در جدیدترین نمایشگاه خود ۱۴ اثر از جمله تابلوهای «معرکه آب»، «اصحاب کساء»، «دیر راهب»، «ابد والله» و «معراج» را در معرض دید علاقه‌مندان قرار داده است. روح‌الامین از نقاشان جوان آئینی است که اغلب آثارش مفاهیم عاشورایی و جلوه‌هایی از آئین‌های مذهبی اسلامی را با خود دارد و محوریت موضوعات منتخب او غالبا مضامین شیعی و اسطوره‌های دینی است. حسن روح‌الامین در به تصویر کشیدن مقاتل و روضه‌ها دقیق، ظریف و دستی قوی دارد. او از جذابیت و شکوه و عظمت سبک باروک و همچنین شیوه کلاسیک برای نمایش سیر و سلوکی که به آن معتقد است بهره کامل می‌برد و تصاویر باشکوه وقایع مذهبی‌ای که برای مسلمانان آشنایی دارد و موضوعات مورد علاقه مسلمانان است را به خوبی ترسیم می‌کند. روح‌الامین همزمان با نخستین سالگرد شهادت سردار دل‌ها، نقاشی دیجیتال «شیعیان ابوتراب» با محوریت حاج قاسم سلیمانی را خلق کرده است. او سال گذشته و پس از شهادت سردار سلیمانی هم تابلوی «استقبال امام حسین (ع) از حاج قاسم» را خلق کرده بود. در ادامه برخی آثار حاضر در نمایشگاه «آل علی» را مرور می‌کنیم: انتهای پیام /
به گزارش خبرگزاری فارس، هافبک ۳۲ ساله و تکنیکی آرسنال از تاریخ ۷ مارس گذشته دیگر برای آرسنال بازی نکرده است. این مساله ربطی به موضوع‌هایی مثل مصدومیت نداشته است. چرا که هافبک آلمانی سلامت بوده اما آرتتا، سرمربی تیم نام بازیکن پرسابقه را از فهرست کادر شاگردانش برای فصل جاری حذف کرده است. اوزیل به همین خاطر از باشگاه دستمزدی کلان گرفته و فقط با تیم ذخیره‌ها تمرین کرده است. در ارتباط با آینده او شایعات زیادی هم شنیده‌شده است. از جمله این‌که در پنجره نقل و انتقالات زمستانی به تیمی دیگر برود. اما امروز دیلی تلگراف، روزنامه معتبر چاپ لندن گزارش کرد ممکن است تغییری در نظر سرمربی اسپانیایی ایجاد شود. به این ترتیب که آرتتا رضایت دهد از اوزیل در ادامه فصل جاری استفاده کند. گزارشگر نشریه انگلیسی برای این منظور به اظهارات قبل از بازی با وست برومویچ آلبیون استناد کرد که مربی اسپانیایی اظهارداشت: ما باید ببینیم در پنجره نقل و انتقالات چه اتفاقی می‌افتد تا در نهایت به ارزیابی جدیدی برسیم. اوزیل که با باشگاه تا پایان فصل قرارداد دارد از سال ۲۰۱۳ عضو آرسنال است. انتهای پیام /
به گزارش خبرگزاری فارس از رشت، منوچهر پارسافر امروز در جمع خبرنگاران با بیان اینکه کیوی‌های تولیدشده در استان گیلان از کیفیت بسیار خوبی برخوردار است، اظهار کرد: استان گیلان به لحاظ موقعیت ژئوفیزیکی و خاکی حاصلخیز دارای ظرفیت خوبی به لحاظ تولید محصولات کشاورزی بوده و یکی از این محصولات کیوی است. وی با اشاره به صادرات کیوی تولیدشده در گیلان به دیگر کشورهای منطقه گفت: بخش اعظمی از کیوی‌های تولیدشده در استان گیلان به کشورهایی مثل عراق، هندوستان، روسیه، آذربایجان و گرجستان صادر و نقش مهمی در ارزآوری به کشور در صورت حفظ بازارهای موجود دارد. مدیر امور باغبانی سازمان جهاد کشاورزی استان گیلان با تأکید بر شناسایی بازارهای هدف در صادرات کیوی افزود: برای افزایش صادرات کیوی به دیگر کشورها باید بازار رقابتی ایجاد و در حال حاضر کشورهای ایتالیا، چین، ترکیه و نیوزلند کشورهای هدف جمهوری اسلامی در صادرات کیوی هستند. پارسافر با اذعان به اینکه کاشت ارقام باکیفیت کیوی در دستور کار جهاد کشاورزی استان قرار دارد، تصریح کرد: برای باغداران کیوی و کشاورزان دوره‌های مختلف و آموزشی در راستای افزایش کیفیت تولید کیوی برگزارشده زیرا کشورهایی مثل امارات خواهان کیوی با وزن ۱۲۰ گرمی هستند درحالی‌که کیوی تولیدشده در استان نهایتا ۹۰ گرم است. وی از رشد ۶ درصدی برداشت کیوی در استان گیلان خبر داد و افزود: گیلان پس از مازندران دومین تولیدکننده کیوی در کشور بوده و امسال ۱۹۲ هزار تن کیوی به ارزش ریالی هزار و ۵۳۶ میلیارد تومان در شهرستان‌های رودسر، آستانه‌اشرفیه، رشت، تالش و آستارا برداشت‌شده است. انتهای پیام / ۸۴۰۰۸
به گزارش خبرنگار تشکل‌های دانشگاهی خبرگزاری فارس، حجت‌الاسلام حاجی صادقی نماینده ولی‌فقیه در سپاه پاسداران در اجلاس تشکیلاتی شورای مرکزی نهضت استادی بسیج که با عنوان «الگوی ظرفیت راه‌حل در اندیشه امام خامنه‌ای» برگزار شد، گفت: استاد بسیجی کسی است که از فرهنگ فاطمی، علوی و عاشورایی الگو گرفته و در اندیشه و عمل تابلوی تمام نمای این الگوهااست. بسیج اساتید دانشگاه‌ها در تحولات کشور بصیرت و صراحت را با هم دارد و باید این ویژگی‌ها را اعتلا ء بخشد. وی با اشاره به سالگرد شهید حاج قاسم سلیمانی مهم‌ترین ویژگی این سردار شهید را جامعیت وی عنوان کرد و افزود: بر طبق اندیشه استاد شهید مطهری انسان کامل، انسانی است که همه صفات انسانی در او رشد کرده باشد و شهید عالی‌مقام سلیمانی، انسانی دارای جامعیت است با این مقدمه نظری می‌توان گفت، نه ماموریتش او را از سیاستش باز می‌داشت و نه روحیه نظامی وی، مجهز بودنش به استدلال و برهان را در وی ضعیف می‌کرد. حجت‌الاسلام حاجی صادقی در ادامه با اشاره به اقدامات ستودنی سازمان بسیج اساتید و صراحتی که این سازمان تاکنون نشان داده، تصریح کرد: ما باید صراحت را از حضرت فاطمه الزهراء سلام‌الله علیها یاد بگیریم و آن را به امور اجتماعی و سیاسی تسری بدهیم. بسیج یعنی همین. زیرا با توجه به شناخت از تاریخ در می‌یابیم که صرفا بصیرت کافی نیست بلکه بصیرت به صراحت هم نیاز دارد. حاجی صادقی با اشاره به استقلال نسبی اقشار متخصص از سپاه و ستاد بسیج که مورد عنایت رهبر معظم انقلاب اسلامی است، گفت: از ویژگی‌های بسیج مستضعفین همین است که با صراحت و روحیه انقلابی و بدون ملاحظه کاری‌ها سخن بگوید. بسیج استادان دانشگاه‌ها نقشی تخصصی در جامعه داشته و آن امامت بسیج است. وی ادامه داد: البته بسیج استادان کشور باید بداند که امامت و پیشوایی اقتضائاتی مخصوص به خود دارد. امام نباید از ماموم خط بگیرد. بسیج استادان در نسبت با ولایت، ایفا‌گر نقش‌ها و فرمانبر است اما در نسبت با سایر اقشار باید، نقش امامتی و بقول رهبر فرزانه انقلاب نقش فرماندهی جنگ‌های نرم و شناختی داشته باشد که این البته شامل بسیج اساتید حوزه‌ها هم می‌شود. بسیج استادان در دانشگاه‌ها و حوزه‌های علمیه باید آینده را بسازد و ترسیم کرده و برای ایفای رسالت خود نباید پس از فرمان ولی امر، تحت‌الشعاع برخی کارگردانان، نقش‌پذیر شود! اگر شما آینده را نسازید، دیگران آن را می‌سازند. بنابراین سازمان بسیج اساتید خود را گفتمان ساز بیابد، نباید صرفا در برابر گفتمان‌ها واکنشی عمل کرد. نماینده ولی‌فقیه در سپاه با اشاره به تلاش دشمن برای شکست تفکر و الگوی ملی و جهانی بسیج، اظهار داشت: اگر نظام جمهوری اسلامی ۴۰ ساله شده و در مقابل همه موانعی که دشمنانش ایجاد کرده بودند، ایستاده به خاطر وجود شجره طیبه بسیج است. وی افزود: بسیجی بصورت عام و استاد بسیجی در دانشگاه یعنی کسی که از فرهنگ فاطمی، علوی و عاشورایی الگو گرفته و در اندیشه و عمل تابلوی تمام نمای این الگوها است. دشمن پس از اطلاع از ناکامی‌هایش در مقابله مستقیم با شجره طیبه بسیج، اکنون می‌خواهد بسیج را با شیوه‌های نرم از بین ببرد. همه باید تلاش کنیم تا دشمن موفق نشود بسیج را به عنوان الگوی موفق ملی و جهانی بشکند. چرا که به اعتقاد بنده بسیج شرط ظهور است. شرط ظهور، بسیج شدن برای آینده است. حجت‌الاسلام حاجی صادقی گفت: بسیج دو رکن دارد؛ یکی تولی و دیگری تبری است. امروز باید آن هویت حقیقی بسیج شکوفا شود. سرشتی که خدا و مردم را مقابل هم نمی‌داند، بلکه می‌گوید برای تقرب به خدا باید مشکلات مردم را رفع کرد. یعنی باید آن هویت بسیج که آمده تا همه چیزش را برای سعادت مردم فدا کند، زنده کنیم. وی در ادامه افزود: ما باید تنوع را در جبهه انقلاب بپذیریم، این راهبردی حکیمانه از سوی رهبر معظم انقلاب است. آنجا که فرمود؛ دشمن همه نیروهای نامتجانس را برای خاموشی انقلاب گردهم جمع کرده است. بنابراین ما هم باید بتوانیم تنوع در جبهه انقلاب را به رسمیت بشناسیم، انقلاب و بسیج این ظرفیت را دارد که تنوع‌ها را پذیرفته و برای اعتلای انقلاب و نظام جمهوری اسلامی به کار گیرد. حجت‌الاسلام حاجی صادقی تصریح کرد: باید حرف‌های مختلف از سلیقه‌های متفاوت در سایه ولایت را شنید و برای اقدام گرد هم جمع کرد. بسیج باید بتواند با انگیزه و ابتکار یک جبهه انقلابی تشکیل بدهد، در حالی که این روزها آنچه ما را رنج می‌دهد تلاشی است که برای تشتت در جبهه انقلاب دیده می‌شود. وی در پایان انتخابات آینده را برای شکوفایی ملت و نظام اسلامی بسیار مهم خواند و تصریح کرد: جریان سکولار پس از سه دهه تلاش در کشور اینک می‌خواهد برای مرحله چهارم سکولاریزم که در واقع پیاده‌سازی و عملیاتی کردن سه گام پیشین است، در انتخابات پیش رو برنامه‌ریزی کند. بنابراین نیروهای انقلابی نمی‌توانند نسبت به سرنوشت انقلاب و شکوفایی ایران اسلامی بی‌تفاوت باشند. ما در دفاع از ارکان انقلاب اسلامی و مجد ملت مسلمان ایران، از همه سیاسی‌تر هستیم اما قطعا خودمان را برای یک گروه و حزب خاصی هزینه نخواهیم کرد. انتهای پیام /
به گزارش خبرنگار اقتصادی خبرگزاری فارس، مرکز پژوهش‌های مجلس در گزارش بررسی لایحه بودجه به بررسی وضعیت نظام مالیاتی و اصلاح بخش‌هایی از آن پرداخت. یکی از موارد اصلاحی در بخش مالیات به نظام انگیزی سازمان امور مالیاتی در راستای تحقق ماموریت سال ۱۴۰۰ باز می‌گردد. در این بخش از گزارش آمده است: اصلاح نظام انگیزشی سازمان امور مالیاتی در راستای مأموریت‌های سال ۱۴۰۰ تحقق درآمد از محل موارد ذکر شده، پایه‌های جدید و اصلاح معافیت‌های مالیاتی نیازمند اراده و عزم جدی سازمان امور مالیاتی است. علاوه بر این قانون پایانه‌های فروشگاهی و سامانه مؤدیان به عنوان یکی از مهمترین زیرساخت‌ها در نظام مالیاتی کشور در مهرماه سال ۱۳۹۸ به تصویب مجلس شورای اسلامی رسیده و اجرای آن نیازمند اراده و تالش سازمان امور مالیاتی است. از جمله اهداف این قانون می‌توان به سامانه محور کردن فرایندهای مالیاتی و حذف ممیز محوری نظام مالیاتی، جلوگیری از تشخیص مالیات به شیوه علی الرأس، ارتقای شفافیت در زنجیره‌های تولید، کاهش فرار مالیاتی و افزایش درآمدهای مالیاتی اشاره کرد. مسئله شناسنامه‌دار کردن تراکنشهای بانکی به وسیله تکمیل اطلاعات هویتی حسابهای بانکی، تفکیک حسابهای تجاری و شخصی، ساماندهی دستگاه‌های کارتخوان و درگاه‌های پرداخت الکترونیکی، الزام به درج بابت تراکنشها به منظور تقویت الزامات مبارزه با پولشویی کشور و وضع قواعد مالیاتی روی حسابهای شخصی به عنوان راهکار شفاف‌سازی اقتصاد و جلوگیری از فرار مالیاتی، مورد اجماع کارشناسان حوزه اقتصادی کشور است. بخشی از مقدمات قانونی این موضوع که در ماده ۱۰ قانون پایانه‌های فروشگاهی و سامانه مؤدیان فراهم‌شده است هرچند تاکنون به طور کامل اجرایی نشده می‌تواند علاوه بر فراهم کردن امکان کنترل فعالیتهای غیرمولد، به شناسایی دقیق عملکرد کلیه فعالان اقتصادی به صورت سامانه‌ای کمک کند و بالتبع به کاهش فرار مالیاتی و افزایش درآمدهای مالیاتی منجر شود؛ لذا تمرکز بر اجرای احکام این قانون به منظور پیشگیری از فرار مالیاتی و افزایش درآمدهای مالیاتی کاملا ضروری است. بدون شک نیل به اهداف مذکور به خصوص افزایش درآمدهای مالیاتی در سال ۱۴۰۰ در گرو اجرای دقیق تکالیف در نظر گرفته‌شده برای سازمان امور مالیاتی است. به همین دلیل در کنار سایر ابزارهای نظارتی، لازم است مشوق‌های مالی در نظر گرفته‌شده برای سازمان امور مالیاتی در ماده ۲۱۷ قانون مالیاتهای مستقیم یعنی یک درصد از درآمد حاصل از مالیاتهای مستقیم و ماده ۳۸ قانون مالیات بر ارزش افزوده یعنی ۳ درصد از عوارض سهم شهرداریها نیز متناسب با این مأموریتها اصلاح گردند و درآمد اختصاصی سازمان امور مالیاتی به میزان تحقق مأموریتهای در نظر گرفته‌شده برای این سازمان در سال ۱۴۰۰ مرتبط گردد. انتهای پیام /
به گزارش گروه بین‌الملل خبرگزاری فارس، حساب توئیتری «معتقلی الرأی» که به امور بازداشت‌شدگان در عربستان می‌پردازد، نوشت که دستگاه‌های امنیتی این کشور یک فعال شبکه اجتماعی به نام «داود العلی» را بازداشت کرده‌اند. الرای افزود که العلی ۱۰ روز پیش به دلیل انتقاد از عادی‌سازی روابط چند کشور عربی اعم از امارات، بحرین، مغرب و سودان با رژیم صهیونیستی، بازداشت‌شده است. اخیرا امارات، بحرین، سودان و مغرب عادی‌سازی روابط دیپلماتیک با رژیم صهیونیستی را اعلام کردند و برخی کارشناسان و ناظران سعودی پیش‌بینی کرده‌اند که عربستان سعودی نیز به کشورهای سازش‌کننده با رژیم صهیونیستی خواهد پیوست. در همین رابطه یک نویسنده اسرائیلی نوشت که عربستان سعودی به تدریج برای تغییر موضع خود در قبال اسرائیل و زمینه‌سازی برای عادی‌سازی روابط با آن تلاش می‌کند. انتهای پیام / م
حسین تقی نژاد، مدیر عامل شرکت گاز البرز، امروز در گفت‌وگو با خبرنگار فارس در کرج، گفت: وظیفه همه مردم این است که در تمام فصول سال بویژه فصل سرما از این نعمت خدا دادی به شکل صحیح حفظ و حراست کنند تا علاوه بر پیشگیری از بروز مشکلات احتمالی، زمینه بهره‌مندی نسل‌های بعدی هم از این انرژی فراهم شود. مدیر عامل شرکت گاز البرز با اشاره به اینکه صرفه‌جویی به معنای درست مصرف کردن است، اظهار کرد: خواهش ما از هم استانی‌های عزیز این است که همچون گذشته به ماکمک کنند و با کاهش مصرف گاز و با پوشش مناسب و پایین آوردن یک یا دو درجه از دمای هوای اتاق پیک مصرف را نیز در زمستان به خوبی طی کنیم. این مقام مسؤول بیان کرد: رعایت نکات ایمنی که تضمین مصرف بهینه و ایمنی منازل در استفاده از گاز است را نیز باید جدی بگیریم ودر هنگام نصب و استفاده از وسایل گرمایشی گاز سوز به ایمنی شیلنگ گاز، دودکش بخاری و محل استقرار آن توجه لازم را داشته باشیم تا هم از خطرات ممکن جلوگیری شود و هم از گرمایش لازم و مناسب به ازای میزان گاز مصرفی بهرمند شویم. تقی نژاد با تاکید بر رعایت مصرف بهینه گاز از سوی ادارات و سازمان‌های مستقر در استان، ادامه داد: ما ضرورت رعایت دمای ۲۱ درجه در این مکان‌ها را اعلام کرده‌ایم و کار کنان دستگاه‌های اجرایی نیز می‌توانند با پوشش مناسب و استفاده از لباس گرم درفصل زمستان کمک شایانی به این مهم داشته باشند. وی تصریح کرد: برای عبور از فصل سرما و جلوگیری از بروز مشکلات احتمالی همه بخش‌های مصرف‌کننده گاز اعم از خانگی، صنعتی و کشاورزی باید الگوی مصرف مناسب را رعایت کنند. تقی نژاد با اشاره به اینکه اکنون میزان مصرف گاز در در کشور ما چند برابر کشور‌های در حال توسعه و پیشرفته جهانی است گفت: ما باید با آموزش، فرهنگ‌سازی و تامین زیر ساخت‌های مناسب در کاهش این میزان مصرف گاز تلاش کنیم. وی یادآور شد: اکنون به دلیل شیوع ویروس کرونا لازم است مردم بیشتر وقتشان را در منازل خود سپری کنند و همین امر می‌تواند موجب تشدید مصرف گاز شود پس ضروری است در این ایام به هم کمک کنیم تا ضمن مقابله با این بیماری منحوس زمینه بهره‌مندی هرچه بیشتر این نعمت الهی را برای همه استانی‌های خود فراهم کنیم. انتهای پیام / ج
به گزارش خبرگزاری فارس، ماتیاس گینتر با گلادباخی‌ها تا سال ۲۰۲۲ قرارداد دارد. از چندی قبل باشگاه ژرمنی کوشیده که با وی برای این منظور رایزنی کند. اما هنوز هیچ پیشرفتی در گفت‌وگو با مدافع ۲۶ ساله حاصل نشده است. گینتر دراین مورد زمان خواسته است. وی خواهان بررسی یکسری موارد است تا بتواند به این نتیجه برسد که قراردادش با مونشن گلادباخ تمدید کند. گینتر که در جام جهانی ۲۰۱۴ با تیم ملی آلمان قهرمان شد، در این مورد به راینیشه پست گفت: اوضاع مذاکرات خیلی تغییری نکرده است. در آینده نزدیک نیز خیلی تغییر نمی‌کند. چون برای انجام چنین کاری باید خیلی چیزها مشخص باشند که بتوان تصمیم‌گیری کرد. وی افزود: به عنوان مثال باید مشخص شود که وضعیت کرونایی چه خواهد شد. یا موقعیت و جایگاه تیم در آینده به چه نحو خواهد بود. از نظر ورزشی تیم دنبال چه دستاوردی است. در این میان بدیهی است که موضوع مربی نیز نقش بسزایی دارد. گینتر در آکادمی فرایبورگ رشد کرد و در سال‌های ۲۰۱۴ تا ۲۰۱۷ در تیم بورسیادورتموند بازی کرد. او از سال ۲۰۱۷ تاکنون عضو مونشن گلادباخ است. انتهای پیام /
به گزارش گروه بین‌الملل خبرگزاری فارس، یک خودروی بمب‌گذاری‌شده در شهر «رأس العین» در نزدیکی مرز ترکیه، بعد از ظهر امروز (شنبه) منفجر شد. به نوشته خبرگزای سانا، این انفجار در بازار سبزی فروشی رأس العین و در محل پرازدحام رخ داد و تا کنون تعداد کشته و زخمی‌ها مشخص نیست. برخی منابع غیر رسمی تعداد کشته‌ها را پنج مورد اعلام کرده‌اند. رأس العین در کنترل عناصر همسو با ترکیه است. این شهر در ۲۱ مهر ۱۳۹۸ به اشغال ارتش ترکیه و شبه نظامیان همسو با این کشور درآمد و از کنترل نیروهای کرد خارج شد. رأس العین از آن تاریخ همواره شاهد بمب‌گذاری‌ها و انفجارهای متعددی بوده است. همزمان با این انفجار در شهر «الحسکه» نیز انفجار یک بمب دست‌ساز در محل تجمع کارگران شش زخمی در پی داشت. این انفجارها که پس از چند هفته آرامش دوباره آغاز شده، در شرایطی به وقوع می‌پیوندد که مناطق مرزی با ترکیه در هفته‌های گذشته پر تنش گزارش‌شده است و ارتش ترکیه به همراه عناصر همسو و شبه‌نظامیان کرد حملات متعددی علیه مواضع یکدیگر انجام داده‌اند. انتهای پیام / م
به گزارش گروه دیگر رسانه‌های خبرگزاری فارس، پس از گذشت یک سال از آن واقعه تلخ، گروه رسانه‌ای «میقات» با حضور در مناطقی از جبهه مقاومت که شاهد حماسه‌ها و رشادت‌های سردار دل‌ها حاج قاسم سلیمانی است به روایت سلحشوری این مرد بزرگ پرداخته است. در ادامه بخش‌هایی از گفت‌وگوی روزنامه جوان با کارگردان و تهیه‌کننده این مستند را می‌خوانید. محمدهادی نعمتی کارگردان مستند «اوایل ژانویه»: - داستان این مستند روایت حضور دختری سوری به نام «فاطمه علی» از اهالی نبل و الزهراست که چند سالی است پس از شکست محاصره این شهر به ایران آمده و در اینجا مشغول تحصیل در رشته خبرنگاری است. این شهر سوریه بیش از چهار سال در محاصره تروریست‌ها قرار داشته و از جمله مناطقی است که با حضور مستقیم حاج قاسم سلیمانی و فرماندهی ایشان آزاد گردیده است. شاهد بی‌واسطه - خانم فاطمه علی در طول مستند با سفر به مناطقی که حاج قاسم سلیمانی در آنجا حضور داشته و منشأ مجاهدت‌ها و ایثارگری‌های ایشان بوده از زاویه نگاه خود به روایت این مستند می‌پردازد، البته روایت این دختر سوری بسیار متفاوت از روایت‌های ما خواهد بود چراکه وی مستقیم با خطر تروریست‌های داعشی مواجه بوده و نتیجه حضور حاج قاسم و رزمندگان جبهه مقاومت در آزادسازی این منطقه را با گوشت و پوست خود حس کرده است. - فاطمه علی بعد از دو سال به کشور خود بازگشته و با روایت‌هایی در خصوص حاج قاسم سلیمانی مواجه می‌شود که در فضای رسانه بسیار نو و بی‌بدیل بوده است. تنوع افراد و مواضع از ادیان گوناگون از جمله نقاط قوت مستند - روایت این مستند کاملا مردمی بوده و اقشار گوناگونی از بدنه مردمی جبهه مقاومت به بیان خاطرات و روایت‌هایی از رشادت‌های این سردار مقاومت پرداخته‌اند. گفتگو با خانواده شهدای جبهه مقاومت، دانشجویان، کسبه، عالمان دینی، نوجوانان و جوانان و همچنین برخی رزمندگان سوری و لبنانی از جمله این روایت‌هاست. - شهر‌های حلب، دمشق، نبل‌الزهرا، حماء، حمص، بیروت و مارون الرأس از جمله مناطقی است که در این پروژه به آن‌ها سفر شده و تنوع افراد و مواضع از ادیان گوناگون از جمله نقاط قوت این مستند است، برای مثال به صورت اتفاقی در محله عزیزیه شهر حلب با فردی به نام جناب جوزف آشنا شدیم که جزو مسیحیان کاتولیک حلب است و خاطرات بسیاری از حضور شهید سلیمانی و تلاش‌های او در آزادسازی مناطقی از این شهر که در دست تروریست‌ها بوده دارد. عشق و علاقه مردم به حاج قاسم سلیمانی - از مواردی که در طول تولید این مستند با آن مواجه بودیم، عشق و علاقه مردم به حاج قاسم سلیمانی و همچنین ابراز تأثر شدید از شهادت ایشان بود. افرادی که در طول جنگ بار‌ها حاج قاسم را در مناطق درگیری مشاهده کرده بودند و می‌دیدند که این فرمانده عالی‌رتبه چگونه بدون هیچ تشریفات و ترسی دوشادوش رزمندگان در حال مبارزه با تروریست‌هاست. - تمامی تصاویر به کار رفته در این اثر کاملا تولیدی بوده و بخش‌هایی از تصاویر حضور حاج قاسم در میدان نبرد و همچنین حرم حضرت زینب (س) برای اولین بار در این مستند در معرض تماشا قرار گرفته است. پیام نهایی مستند: تشریح مأموریت آخر حاج قاسم پیام نهایی مستند، تشریح مأموریت آخر حاج قاسم است. حضور در مارون الرأس و مرز لبنان و فلسطین اشغالی آخرین بخش تولید این مستند بوده و هدف نهایی حاج قاسم یعنی آزادسازی قدس و برداشتن غده سرطانی اسرائیل از مسیر تحقق این هدف نمایش داده می‌شود. احسان شادمانی، تهیه‌کننده مستند «اوایل ژانویه»: پخش مستند به ۴ زبان - پژوهش و پیش‌تولید مستند از اوایل پاییز سال ۹۹ آغاز شد و روایتی که این اثر به آن پرداخته شامل کشور‌های لبنان، سوریه و ایران است. - این اثر به سفارش مؤسسه مکتب حاج قاسم تولید شده است و در روز سالگرد شهادت حاج قاسم سلیمانی از شبکه‌های داخلی و بین‌المللی پخش خواهد شد. - مستند اوایل ژانویه به چهار زبان فارسی، انگلیسی، عربی و اسپانیولی در ۶۵ دقیقه آماده‌شده که در این ایام از شبکه‌های عرب‌زبان المنار، العالم، المیادین و همچنین هیسپان تی‌وی و پرس‌تی‌وی تقدیم مخاطبان خواهد شد. چرا «اوایل ژانویه»؟ - روز‌های ابتدایی اولین ماه میلادی سالروز شهادت حاج قاسم سلیمانی بوده و همچنین این ایام مقارن با تاریخ تولد خانم فاطمه علی می‌باشد. با توجه به تقارن این دو عنوان نام مستند «اوایل ژانویه» نام گرفت؛ تولد دختری سوری که در سایه رشادت‌های این شهید بزرگوار آرامش و امنیت را احساس نموده و ردپای مجاهدت‌های حاج قاسم در مقاطع مختلف زندگی وی و همه دختران جبهه مقاومت احساس شده است. انتهای پیام /
به گزارش خبرگزاری فارس، اردوی تدارکاتی تیم ملی استقامت، رده‌های سنی امید و بزرگسالان به منظور حضور در مسابقات قهرمانی آسیا ۲۰۲۱ امارات از تاریخ ۲۰ دی تا سوم بهمن در تهران (کمپ تیم‌های ملی) و با رعایت دستورالعمل‌های بهداشتی و انجام تست کرونا برگزار خواهد شد. اسامی بازیکنان دعوت‌شده به شرح زیر است: ۱. میرصمد پورسیدی (آ. شرقی) ۲. خلیل خورشیدی (آ. شرقی) ۳. سعید صفرزاده (آ. شرقی) ۴. حسن سیف الهی (آ. شرقی) ۵. بهنام خسروشاهی (آ. شرقی) ۶. علی لبیب (آ. شرقی) ۷. حمید پورهاشم (آ. شرقی) ۸. محمد اسماعیل چایچی (آ. شرقی) ۹. علی‌اصغر موسی زاده (اردبیل) ۱۰. مهدی علمایی (البرز) ۱۱. علیرضا حقی (البرز) ۱۲. امیرحسین جمشیدیان (اصفهان) ۱۳. محمد گنج خانلو (تهران) ۱۴. محسن رحمانی (تهران) ۱۵. محمد رجبلو (زنجان) ۱۶. بهنام آرین (همدان) *کادرفنی: محمود پراش (سرمربی) رامین مهربانی آذر (مربی) محمود حضوری (مکانسین) سرپرست اردو (فرشید خلوتی) انتهای پیام /
به گزارش خبرگزاری فارس، فرداشب در چارچوب هفته هفدهم لالیگا، بارسلونا میهمان هوئسکا است. مسی که در جدال قبلی بارسلونا به دلیل آسیب جزئی حضور نداشت به لیست دعوت شد و کوتینیو به دلیل مصدومیت ۳ ماهه از حضور در ترکیب بارسلونا جا ماند. اومتیتی که امروز در تمرینات احساس ناراحتی می‌کرد نیز به لیست بازی فردا شب دعوت نشد و کومان با آراخو، لنگله و مینگوئزا به جدال با هوئسکا می‌رود. لیست بازیکنان بارسلونا به شرح زیر است: انتهای پیام /
به گزارش خبرگزاری فارس و به نقل از روابط عمومی فدراسیون ورزش‌های ناشنوایان، همزمان با اولین سالگرد شهادت سردار سرافراز شهید حاج قاسم سلیمانی و طی مراسمی که صبح امروز (شنبه ۱۳ دی‌ماه) در خرمشهر با حضور مهران تیشه گران رئیس فدراسیون ورزش‌های ناشنوایان برگزار شد. عبدالمهدی هاموری عضو تیم ملی فوتبال ناشنوایان مدال طلای بازی‌های آسیایی ۲۰۱۵ و برنز مسابقات قهرمانی آسیا ۲۰۱۸ خود را به موزه دفاع مقدس خرمشهر اهدا نمود. در این مراسم تیشه گران ضمن گرامیداشت یاد و خاطره سردار شهید حاج قاسم سلیمانی، گفت: سردار سلیمانی اسوه صبر و استقامت بود و برای همیشه در یاد همه ما ایرانیان خواهد ماند. رئیس فدراسیون با تقدیر از اقدام فرهنگی ورزشکار ناشنوا، اظهار داشت: خیلی خوشحال هستیم که روحیه جوانمردی و حماسی در بین ورزشکاران ما وجود دارد و امیدواریم با دعای خیر مردم عزیزمان، همه ورزشکاران به ویژه ورزشکاران عزیز ناشنوا بتوانند در مسابقات پیش رو موفق باشند و برای کشور افتخارآفرینی کنند. مقدم خواه رئیس هیأت ناشنوایان منطقه آزاد اروند، ضرغامی رئیس اداره ورزش و جوانان اروند و جمعی از مسئولین خرمشهر نیز در این مراسم حضور داشتند. انتهای پیام /
خبرگزاری فارس اردبیل| حامد قادری: خبر شهادت سرباز اسلام و ولایت، سردار سپهبد حاج قاسم سلیمانی، غمی به بزرگی خلوص و شجاعت و ایثار او را به همراه داشت. سردار دل‌ها عمر پربرکت خود را در راه مبارزه با دشمنان اسلام صرف کرد و همچنان که دل دوستانش با دیدن چهره نورانی و شنیدن صدای ملکوتی وی، آرام می‌گرفت، دشمنانش با شنیدن نام او بر خود می‌لرزیدند. با شهادت آن بزرگ‌مرد عرصه دفاع، خروش غم‌بار و وصف ناپذیری به راه افتاد؛ میلیون‌ها عاشق در سراسر ایران و کشورهای منطقه در رثای سردار رخت عزا بر تن کرده و با چشمانی اشکبار او را تا منزل ابدی‌اش بدرقه کردند. همه مردم یک‌صدا و یک‌دل این پیام را به جهانیان اعلام داشتند که هزاران سلیمانی بعد از او راهش را ادامه خواهند داد و تا مبارزه علیه دشمنان قسم‌خورده اسلام و مسلمین وجود دارد، سلیمانی‌ها از پای نخواهند نشست. اقشار مردم به انحاء مختلف در پاسداشت مقام و منزلت این شهید عزیز کارهای متعددی انجام دادند و در همین راستا، هنرمندان نیز با خلق آثار هنری برای سردار دل‌ها ادای احترام کردند؛ از جمله جمعی از نویسندگان استان اردبیل که در رثای مرد خستگی‌ناپذیر عرصه مبارزه و جهاد، متونی را به رشته تحریر درآوردند که حاصل آن کتابی شد با عنوان «آخرین پرواز» و در برگیرنده دلنوشته‌هایی برای سردار دل‌ها شهید حاج قاسم سلیمانی. این کتاب به کوشش حاتم رسولی، مسؤول واحد ادبیات و انتشارات اداره‌کل حفظ آثار و نشر ارزش‌های دفاع مقدس استان اردبیل گردآوری‌شده است. وی درباره این اثر می‌گوید؛ پس از شهادت حاج قاسم سلیمانی در کشور، تمام اقشار با جان و دل به عزاداری پرداختند و به شیوه‌های مختلف ارادت خود را به سرداردل‌ها ابراز کردند. به اعتقاد وی، وقتی به اتفاقات مختلف جامعه از دید هنر پرداخته شود، آن رخداد یقینا ماندگار خواهد شد و آیندگان نیز از این آثار هنری بهره و استفاده می‌جویند. رسولی اضافه می‌کند: در کنار آثار متعددی که در حوزه‌های داستانی و شعر برای سردار شهید سلیمانی تولید می‌شود، احساس کردم می‌توانیم از جنبه دیگری نیز به موضوع شهادت حاج قاسم نگاه کنیم. وی می‌گوید: درحقیقت هنر، جوشش درونی احساسات هنرمند است که تبدیل به یک اثر هنری می‌شود؛ بر همین اساس، این ذهنیت و ایده در ذهن من ایجاد شد که دلنوشته‌هایی را برای سردار دل‌ها جمع‌آوری کنم. به این ترتیب، با تعدادی از نویسندگانی که از قبل می‌شناختم، با کارهایشان آشنا بودم و می‌دانستم می‌توانند آثار مطلوبی را ارائه دهند، ارتباط گرفتم و در یک بازه زمانی، حدود ۲۳ اثر به دستم رسید که پس از انجام ویراستاری و قالب‌بندی در قالب کتاب گردآوری و منتشر شد. مسؤول واحد ادبیات و انتشارات اداره‌کل حفظ آثار و نشر ارزش‌های دفاع مقدس استان اردبیل تصریح می‌کند: قبل از چاپ این کتاب، ۷ عنوان دیگر در اداره کل در صف چاپ بود اما به لطف خدا کارهای این کتاب خیلی سریع انجام شد و به زیر چاپ رفت و در نهایت در آستانه اولین سالگرد شهادت سردار کتاب «آخرین پرواز» رونمایی شد. سردار سلیمانی محبوب گمگشته دل‌ها رسولی در وصف خصوصیات بارز سردار سلیمانی و دلایل محوبیت وی در میان مردم می‌گوید: انسان‌ها یک گمگشته در دل‌های خود دارند که همواره به دنبال آن می‌گردند و هر زمان که حس کنند این گمگشته را پیدا کرده‌اند، آن را از دست نمی‌دهند و به آن عشق می‌ورزند. وی ادامه می‌دهد: سردار سلیمانی همان گمشده قلب‌ها بود که مردم یافتند و تا ابد نیز در قلب تمامی مردم -با عقاید و سلایق مختلف- نقش بسته است و همواره زنده خواهد بود. به عقیده مسؤول واحد ادبیات و انتشارات اداره‌کل حفظ آثار و نشر ارزش‌های دفاع مقدس استان اردبیل، انسان‌ها همواره علاقه دارند شجاعت به خرج دهند و پاک و سالم یا به عبارت دیگر، از ویژگی‌ها و ارزش‌های انسانی بهره‌مند باشند؛ شهید سلیمانی شخصی بود که تمام این موارد را طی طریق کرده بود و تمام خوبی‌هایی را که می‌توان بر شمرد یک‌جا داشت. ژنرالی قدرتمند و عارفی کامل رسولی می‌گوید: سردار شهید سلیمانی شخصیتی متفاوت داشت؛ در عین حال که رزمنده‌ای شجاع بود، انسانی رئوف و عطوف هم بود، با سایر ژنرال‌های دنیا فرسنگ‌ها فاصله داشت و البته شبیه هیچ‌کدام هم نبود، آری او مرد میدان بود. وی اضافه می‌کند: سردار در حالی که یک نظامی قدر محسوب می‌شود، در بعد دیگر انسانی کاملا عاطفی و دارای ویژگی‌های عارفانه بوده و ژنرالی قدرتمند و عارفی کامل است؛ بنابراین، وقتی مردم، چنین شخصیتی را می‌یابند، دیگر خیالشان راحت است و اگر جوانی بخواهد کسی را الگوی خود قرار دهد، به راحتی می‌تواند سردار دل‌ها را انتخاب کند، چنان‌که وقتی یک مبارز راه حق که می‌خواهد عدالت را در دنیا برقرار کند و با ظلم و ظالم بستیزد و به داد مظلوم برسد، سردار سلیمانی را برای خود الگو قرار می‌دهد. به گزارش خبرگزاری فارس، در یک سالی که سردار دل‌ها از کنار ما پر کشیده، آثار هنری متنوعی توسط هنرمندان حوزه‌های مختلف به یاد او خلق‌شده که هر یک به نوعی تصویرگر و روایت‌گر برخی از ویژگی‌های آن شهید بزرگوار است. کتاب «آخرین پرواز» نیز یکی از آنها به شمار می‌آید که برای سالگرد شهادت سردار رشید اسلام و انقلاب تدوین شد. این کتاب حاوی دلنوشته‌هایی برای سردار دل‌ها شهید حاج قاسم سلیمانی است که به همت حاتم رسولی از ۲۴ نویسنده اردبیلی، در ۸۰ صفحه، با شمارگان ۱۰۰۰ نسخه و به قیمت ۲۵ هزار تومان، از سوی انتشارات خط هشت منتشر شده است. انتهای پیام / ۳۴۶۳ /
به گزارش خبرگزاری فارس از رشت، وقتی یک نظام حکومتی موجبات نارضایتی اجتماعی را فراهم کند کم‌کم زمینه بروز تحولات سیاسی رقم می‌خورد، یکی از آیت تحولات، انقلاب است؛ انقلاب یک نوع دگرگونی همه‌جانبه در یک کشور است که می‌تواند زمینه‌های سیاسی، فرهنگی، اقتصادی و اجتماعی داشته باشد، انقلاب زمانی صوت می‌گیرد که نارضایتی مردم در تمام ابعاد یک جامعه بروز پیدا کند درست زمانی که هیچ امیدی به اصلاح ساختار حکومت نباشد؛ اینجاست که نظام سیاسی حاکم بر کشور به‌کلی از ریشه‌کنده‌شده و نظام سیاسی جدیدی پایه‌گذاری می‌شود. در کشور ماهم حوالی سال ۱۳۴۰ کم‌کم نارضایتی مردم اوج گرفت تا اینکه در سال ۵۷ موجب ریشه‌کن شدن حکومت پهلوی و استقرار نظام جمهوری اسلامی شد، در آیت رویداد بزرگ قرن حاضر افراد زیادی دخیل بودند، انقلابی که ۱۵ سال طول کشید قطعا نسل‌های زیادی را با خود درگیر کرد یکی از آیت افراد «سید علی نقبایی» است. سید علی، مرد ریش‌سفید امروز، همان جوان دانش‌آموخته سال‌های انقلاب است که امروز گرد سپید دوران بر موهایش نشسته و چروک صورتش حاصل روزها و شب‌های مبارزاتی است، سید علی نقبایی، متولد ۱۳۲۶ در رشت است همان جوان حدودا ۳۱ ساله‌ای که تحصیل‌کرده رشته برق در دانشگاه علم و صنعت است که با جان‌ودل در مقابل ظلم و استبداد حکومت پهلوی ایستاد و امروز در مقابلم به‌عنوان یادگار روزهای نهضت اسلامی قرار دارد پیر مردی که امروز می‌بینیم گرد پیری بر چهره و سینه‌ای مالامال از خاطرات روزهای انقلاب دارد. برایم از روزهای پیش از انقلاب گفت از همان روزهایی که پخش اعلامیه‌های امام (ره) جرم بود، می‌گوید با کمک دوستان به‌صورت مخفیانه اعلامیه‌های امام (ره) را از تهران به گیلان می‌آوردیم و بعد از تکثیر آن‌ها بین مردم پخش می‌کردیم. یکی از کارهایی که به‌صورت دائمی صورت می‌گرفت پخش نوار صوت و اعلامیه‌های حضرت امام (ره) در بین دانشجویان و دانش آموزان بود، معمولا در بین مردم افراد مورد اعتمادی را داشتیم که بعد از تکثیر نوارها و اعلامیه‌ها به آن‌ها می‌دادیم تا بین مردم پخش کنند هرچقدر به‌روزهای منتهی به بهمن ۵۷ نزدیک می‌شدیم تنش‌ها و حساسیت‌ها زیاد می‌شد انگار حکومت پهلوی می‌دانست که روزهای آخرش را سپری می‌کند و برای بقا دست‌وپا می‌زد. علی آقا می‌گوید یک‌شب که در تازه‌آباد رشت در حال فعالیت‌های انقلابی بود با هجوم مأمورین شهربانی مواجه شد و سریعا ازآنجا گریخت، آن‌طور که خودش می‌گفت در خیلی از موارد به لطف خدا توانسته بودند از دست مأمورین رژیم پهلوی فرار کند می‌خندید و می‌گفت: «همان شبی که از تازه‌آباد گریختیم به خانه‌یکی از همسایه‌ها پناه آوردم بدون اینکه بدانم آیت خانه منزل یکی از افسران شهربانی است و درواقع با پای خودم داشتم به لانه زنبور می‌رفتم! درحالی‌که تلاش می‌کردم به درون خانه بروم ناگهان یکی از همراهان مرا به عقب کشید و گفت چه می‌کنی؟ اینجا منزل یکی از افسران شهربانی رشت است! از روز بعد هر وقت آیت خاطره یادمان می‌آمد می‌خندیدم و خداراشکر می‌کردیم که آن شب دستگیر نشدم». در محضر خورشید ۲۶ دی که مصادف بود با فرار شاه از کشور تقریبا همه می‌دانستند که انقلاب به پیروزی رسیده زمانی که خبر دادند حضرت امام (ع) در ۱۲ بهمن به کشور بازمی‌گردند یک هفته زودتر سید علی قصه و دوستانش گروهی را کنار هم جمع کردند و به سرپرستی آیت‌الله احسان‌بخش برای استقبال از امام به تهران رفتند. آقای نقبایی می‌گوید: «وقتی انقلاب به پیروزی رسید همراه با آیت‌الله احسان‌بخش و آقای احمدی ادیب، یکی دیگر از روحانیون مبارز گیلان به صداوسیمای گیلان رفتیم ابتدا ممانعت کردند و قبول نمی‌کردند که انقلاب پیروز شده شاید می‌ترسیدند که آنتن تلویزیون را در اختیار ما بگذارند و وقتی رژیم پهلوی دوباره به سرکار بیاید مورد آزار و اذیت ساواک قرار بگیرند بااین‌وجود با قاطعیت آیت‌الله احسان‌بخش آنتن زنده تلویزیون را گرفتیم و بنده متنی را آماده کردم و آقای احمدی ادیب به‌صورت زنده خبر پیروزی انقلاب و انحلال رژیم پادشاهی را مقابل دوربین‌ها قرائت کرد». دفاعی که مقدس بود با شروع حمله عراق به ایران سید علی در کنار آیت‌الله احسان‌بخش بود و با ایشان کارهای پشتیبانی جنگ را انجام می‌داد، می‌گوید: «بسیاری از رفقایم در آغوشم شهید شدند در همان روزهای اول جنگ بود که چون فارغ‌التحصیل رشته برق دانشگاه علم و صنعت بودم گروه فنی جهاد سازندگی را در گیلان تأسیس کردم». غروب خورشید اواخر بهار ۶۸ بود آقا سید در دانشگاه فنی بود که خبر ارتحال امام خمینی (ره) را شنید، با بغضی گفت: «بااینکه دوستان زیادی در آغوشم شهید شدند و حتی به سبب آشنایی که با شهید انصاری اولین استاندار گیلان داشتم خبر شهادت ایشان هم آن‌قدر برایم جان‌گداز نبود که خبر ارتحال امام آتشم زد، انگار همان یک‌بار ملاقات با ایشان بذری را در دلم کاشته بود که تا امروز هم درخت محبتشان در وجودم رشد می‌کند، بااینکه نتوانستم به مراسم ارتحالشان بروم اما در رشت و جای‌جای گیلان مراسمات بسیاری را به کمک دوستانم برگزار کردیم هرچند داغ این فراغ حتی هم‌اکنون نیز در من خاموش نشده است». الفتی که آقا سید با آیت‌الله احسان‌بخش اولین نماینده فقید ولی‌فقیه در گیلان داشت به دوران مبارزاتی و قبل انقلاب برمی‌گردد آن‌طور که خودش می‌گفت انگار خیلی باهم ایاق بودند و اکثر خاطرات مربوط به دوران نهضت اسلامی‌شان را که می‌گفت یک پایش به آیت‌الله احسان‌بخش می‌رسید؛ داغ از دست دادن چنین معلم همراهی که تفکر انقلابی و مبارزاتی را در سید علی نقبایی نهادینه کرده بود برایش کمی سخت بود و وقتی از رحلت آیت‌الله احسان‌بخش می‌گفت اشک را در چشمانش می‌دیدم. سید علی امروز که پیرمرد سالخورده‌ای است همان جوان ۳۰ ساله روزهای اول انقلاب، از امروز انقلاب می‌گفت از روزهایی که اصلا نمی‌تواند باورش کند، خودش می‌گفت انقلاب راه پرفرازونشیبی را آمده راهی با آرمان‌های بزرگ؛ راهی که جوانان آیت وطن به پایش خون داده‌اند، اصلا فکرش را هم نمی‌کردیم که امروز مسؤولانی پای‌کار بیایند که دغدغه‌هایشان چیزی غیر از مردم باشد. سوء مدیریت بزرگ‌ترین مشکل جامعه «امروز کسانی را در رأس امور می‌بینم که نه تخصص کافی دارند نه تقوای لازم» این دغدغه‌های آقا سید است از مشکلات جوانان و جامعه، می‌گوید: «امروز خیلی از جوانان با تحصیلات و توانمند بی‌کارند متأسفانه کسانی وارد صحنه انقلاب شدند که نقاب زده‌اند و نیت واقعی ندارند مرگ بر آمریکا باید واقعی باشد و این امر هم با تکیه بر توان داخلی صورت می‌گیرد، باید به جوان‌ها اعتماد کرد، کار دستشان سپرد آن روز است که آرمان‌های انقلاب شکوفا می‌شود، باید مثل روزهای جنگ به جوانان اعتماد کنیم، مدیری که تخصص ندارد و عهده‌دار مسؤولیتی می‌شود درواقع تقوا ندارد». مدافعان حرم ادامه‌دهندگان نهضت اسلامی آقای نقبایی معتقد است اگر با داعش در سوریه نمی‌جنگیدیم باید در همدان به مصافش می‌رفتیم داعش یک جریان دارای انحراف فکری است کسی که به‌راحتی مردم بی‌گناه را می‌کشد چگونه می‌تواند با پیامبر مهربانی‌ها (ص) هم‌نشین باشد، فرزندان مدافعان حرم امروز باید بیشتر از همیشه تکریم شوند این‌ها یادگاران فرشته‌هایی هستند که علیرغم گذشت سالیان و باوجوداینکه روزهای اولیه انقلاب را ندیده‌اند ادامه‌دهنده همان نهضت اسلامی در جغرافیایی دیگرند. انقلاب اسلامی که امروز قریب به ۴۲ سال از آن می‌گذرد باهمت مردم و خواست عمومی آن‌ها پیروز شد، همین مردم عادی کوچه و بازار همین امثال سید علی نقبایی که هیچ مسئولیتی نداشتند همین‌هایی که با صدای روح‌نواز امام بیدار شدند همین‌ها که نفس مسیحایی خمینی کبیر (ره) بر کالبد زمینی‌شان تأثیر گذاشت و زنده‌شان کرد همین‌هایی که احساس تکلیف کردند و برای تشکیل حکومت اسلامی قدم برداشتند، امروز شاید خیلی از مباحث با آنچه که باید می‌شد فاصله داشته باشد اما دور از انتظار نبود، برای رفع مشکلات بازهم همت عمومی می‌خواهد بازهم تکیه بر توان داخلی نیاز است. انتهای پیام / ۸۴۰۰۷
به گزارش خبرنگار اقتصادی خبرگزاری فارس، روندهای بورس در ماه‌های گذشته به دلیل نوسان زیاد شاخص کل و شاخص هموزن تا حدودی از تحلیل پذیری خارج‌شده‌اند. این مساله خود را در اکثر نمادها نشان داده است. رشد بالای شاخص در ۵ ماه ابتدایی سال به همراه ریزش ۴۵ درصدی بورس در کمتراز ۳ ماه‌نشان می‌دهد، از تحلیل پذیری بورس تا حدود بسیاری کاهش‌یافته است. با پایان دوران اصلاح بازار سرمایه نیز، بسیاری از کارشناسان بازگشت تحلیل پذیری به روند بازار را یکی از ویژگی‌های بازار سرمایه در آذرماه و دی‌ماه می‌دانستند. اما در این دوماه نیز اتفاقاتی رخ‌داده است که نشان می‌دهد، هنوز بازار به حالت طبیعی خود که بتوان از تحلیل‌های تکنیکال و بنیادی برای معامله استفاده کرد، برنگشته است. این مساله را می‌توان در نمادهای عرضه اولیه شده‌ای مانند امین، وسپهر و سیتا دانست. این نمادها در حالی امروز معامله شده‌اند که قیمت فعلی آنها پایین‌تر از قیمت آنها در روز عرضه است. تامین سرمایه امین شرکت تامین سرمایه امین روز ۱۵ مردادماه سال جاری به عنوان پانصد و چهل و پنجمین شرکت در بورس تهران عرضه اولیه شد. این شرکت با نماد امین اولین و تنها نهاد مالی و از معدود ناشران بورس است که برای آن سهام ممتاز در نظر گرفته‌شده و دارندگان فعلی سهام شرکت، سهام ممتاز دریافت کرده‌اند. این شرکت بالاترین سهم انتشار اوراق را در سال‌های متمادی داشته است. سهم پروژه‌های بزرگ ملی از جمله بورسی کردن شرکت‌های مشمول اصل ۴۴، عرضه شستا و بزرگ‌ترین تامین مالی‌های کشور توسط امین به اجرا درآمدند. تامین سرمایه امین در زمان عرضه اولیه ۶ صندوق سرمایه گذاری داشته است که حدود ۸ هزار میلیارد تومان تحت مدیریت صندوق‌های این مجموعه است. پیش‌بینی می‌شد مجموع دارایی تحت مدیریت صندوق‌ها تا پایان سال به ۱۵ هزار میلیارد تومان برسد. در آن تاریخ نماد امین با قیمت ۱۰۴۰۰ ریال به متقاضیان فروخته شد. اما در معاملات امروز، قیمت معامله شده این سهم به زیر قیمت عرضه اولیه آن رسید. نکته جالب‌توجه آن است که این شرکت در ۳ ماه گذشته، ۳۳ روز در رنج منفی معامله شده است و در ۲۷ روز هم در رنج مثبت خرید و فروش شده است. سرمایه گذاری مالی سپهرصادرات شرکت سرمایه گذاری گروه مالی سپهر صادرات با سرمایه هزار میلیارد تومانی ۳۰ شهریورماه سال جاری در بازار اول معاملات فرابورس به صورت عرضه اولیه به سهامداران واگذار شد. سقف قیمت عرضه اولیه وسپهر، ۱۰۱۰۰ ریال بود. در جریان عرضه اولیه وسپهر، برای اولین بار پس از مدتها حجم درخواست‌های خرید، کمتر از تعداد سهام عرضه‌شده بود و در نتیجه همه سفارش‌های خرید چه در سقف قیمت و چه در قیمت‌های پایین‌تر از سقف به صورت کامل انجام شد. قیمت امروز وسپهر در لحظه بازگشایی ۱۰۱۲۲ ریال بود. این شرکت در ۳ ماه گذشته ۳۳ روز منفی بوده است و ۲۳ روز نیز در رنج مثبت قرار داشته است. سرمایه گذاری سیمان تامین شرکت سرمایه گذاری سیمان تامین هفتمین نمادی بود که در سال جاری در مورخه ۱۱ تیرماه عرضه اولیه شد. بازه قیمتی سیتا در روز عرضه ۱۴۹۰ تا ۱۵۷۵ بود. اما این برای دومین بار است که این شرکت در جریان معاملات خود به زیر قیمت عرضه اولیه رسیده است. قیمت سهام شرکت سرمایه گذاری سیمان تامین یکبار در تاریخ ۶ آبان ۹۹ به ۱۵۷۶ تومان نیز رسیده بود. اما در معاملات روز جاری نیز قیمت این سهم به زیر قیمت عرضه اولیه رسید. این مساله نشان می‌دهد یا شرکت‌های عرضه‌شده در بورس به درستی قیمت‌گذاری نشده‌اند یا نوع تحلیل سهامداران خرد این است که قیمت فعلی این شرکت‌ها با توجه به تغییرات در بازار سرمایه به زیر ارزش اولیه آنها رسیده است. این رخداد به هر علتی باشد، در حال حاضر که بازار روزهای پرنوسان و البته بیشتر منفی را طی می‌کند، نشان‌دهنده عدم حمایت از این سهم‌ها هستیم که قیمت آنها به زیر قیمت عرضه اولیه آنها رسیده است. مخاطبین خبرگزاری فارس نیز در سامانه فارس من، سوژه‌هایی با عناوین «بررسی فوری عملکرد حقوقی نماد سیتا»، «حقوقی‌ها به سهم «وسپهر» اجازه رشد نمی‌دهند»، «انتقاد از تغییر ارزش سهام وسپهر» و «سهامداران متضرر وسپهر را دریابید» به ثبت رسانده‌اند که این سوژه‌ها در حال پیگیری است. انتهای پیام /
به گزارش گروه بین‌الملل خبرگزاری فارس، «انیس النقاش» فعال رسانه‌ای و هماهنگ‌کننده شبکه تحقیقات و مطالعات راهبردی «امان» لبنان طی پستی در توئیتر و انتشار تصویری از شهید سپهبد «قاسم سلیمانی» فرمانده نیروی قدس سپاه پاسداران انقلاب اسلامی ایران از وی تمجید کرد. وی نوشت: «داستانها و قهرمانی‌های شهید قاسم سلیمانی در سوریه بسیار است. یکی از زیباترین آنها، مربوط به زمان ورودش به قلعه حلب و دیدارش با مبارزان و مدافعان این قلعه تحت محاصره است. در آن روز به آنها وعده آزادسازی حلب و نه فقط قلعه را داد و به وعده‌اش وفا کرد. حلب بزرگترین شهر سوریه بود که از سال ۲۰۱۲ شاهد درگیری‌های خونین تروریست‌ها با نیروهای سوری بود اما در نهایت در سال ۲۰۱۶ این شهر که مهمترین شهر سوریه پس از دمشق به شمار می‌آید، آزاد شد و شهید سردار سلیمانی و نیرو‌های محور مقاومت نقش تعیین‌کننده‌ای در آزاد سازی این شهر از دست تروریست‌ها داشتند. انتهای پیام / م
به گزارش خبرگزاری فارس از شهرستان ساری، رقم جدید برنج شهریار با استفاده از فناوری هسته‌ای تولید شده است. این برنج با پرتو دهی اشعه گاما از چشمه کیالیت ۶۰ بار در ۲۰۰ گری روی رقم پر محصول با هدف دستیابی به لاین برتر موتانت زودرس، پاکوتاه و همچنین عملکرد بالا و کیفیت مطلوب است. این برنج بیش از هشت تن در هر هکتار عملکرد داشته، زودرس بودن، رسیدگی همزمان با طارم هاشمی از نشا کاری تا برداشت حدود ۹۰ روز است از ویژگی‌های این برنج اعلام‌شده است، طول برنج بعد از پخت ۱۱ و ۱۱۷ میلیمتر می‌رسد. برنج شهریار به پاس تلاش‌های شهید شهریاری در صنعت هسته‌ای کشور توسط قربانعلی نعمت‌زاده رئیس پژوهشکده ژنتیک و زیست فناوری کشاورزی طبرستان که مسؤول اصلی این پروژه است به برنج شهریار نامگذاری شده است. تیموری رئیس دانشگاه کشاورزی و منابع طبیعی ساری در ابتدای این مراسم، اظهار کرد: بیش از ۱۰ سال برای تولید این رقم انجام‌شده است. وی تصریح کرد: دانشگاه کشاورزی قدمتی حدود ۴۹ ساله داشته و دستاوردهای کلانی دارد، بیش از ۳۵ هزار نفر از این دانشگاه فارغ‌التحصیل شدند در تامین نیروی انسانی در بدنه وزارت کشاورزی نقش اساسی داشته است. رئیس دانشگاه کشاورزی و منابع طبیعی ساری خاطر نشان کرد: نگاه ما این است که از حمایت‌های وزارت علوم برای توسعه فعالیت‌های دانشگاه استفاده کنیم. وی ادامه داد: برنامه‌ریزی برای دست‌یابی به نقش اساسی دانشگاه در چوزه بین‌المللی را در دستور کار داریم. پرفسور نعمت‌زاده که مسؤول اصلی این پروژه، در این مراسم اظهار کرد: باید از داشته‌ها به نحو مطلوب استفاده کنیم. وی تصریح کرد: برای خودکفایی برنج شکی ندارم اگر بخش‌های مختلف اقتصادی و سیاست‌گذاران دست به دست هم بدهند نه‌تنها این رقم و سایر ارقام تولید شده می‌تواند زمینه خودکفائی برنج را داشته باشیم. پرفسور نعمت‌زاده یادآور شد: ۳۴ سال برای تولید این مصول عملکرد دو برابر مچصول ملی عملکرد دارند اگر این مهم تچقق پیدا کند باید به داشته‌های خودمان تچچق ببخشیم. وی اضافه کرد: از سال ۱۳۶۴ برای خودکفایی در برنج گام برداشتیم و اگر بکارگیری شود به واردات بی‌نیاز می‌شویم. رئیس رئیس پژوهشکده ژنتیک و زیست فناوری کشاورزی طبرستان ادامه داد: تولید رقم‌های جدید از برنج در دستور کار است که از نظر عملکرد و کیفیت بهتر از شهریار و روشن است. وی ادامه داد: بانک ژن برنج استان مازندران ذخایر بسیار مناسبی در اختیار دارد و سرمایه بسیار مناسبی برای کشور محسوب می‌شود، برنج روشن و شهریار در صورت حمایت‌های لازم زمینه خودکفایی کشور را فراهم می‌کند. وی با اعلام اینکه در حال حاضر نباید شاهد واردت برنج باشیم، افزود: ظرفیت مناسب برای تولید برنج در کشور وجود دارد از این قابلیت‌ها باید به صورت مناسب استفاده شود. نعمت‌زاده ادامه داد: شهریار در استان گلستان و ساری کشت شده است و بر اساس برنامه در سال ۱۴۰۰ قرار است در بین ۱۰۰ کشاورز دو استان توزیع می‌شود. وی با اعلام اینکه این رقم برای تجاری‌سازی آماده است، گفت: این رقم در جشنواره وزارت کشاورزی رونمایی شده است و گواهی ثبت رقم آن هم صادر شده است. کیوان مرادیان رئیس کمیته هسته‌ای مجلس شورای اسلامی با اعلام اینکه در حال حاضر یکی از مشکلات اصلی کشور بحث ورود ارز است و به تبع آن نمی‌توانیم نسبت به تامین نیازمندی‌ها اقدام کنیم، گفت: با توسعه فعالیت‌های هسته‌ای به ویژه در حوزه کشاورزی می‌توانیم نیازمندی‌های کشور را تامین کنیم. وی گفت: به‌کارگیری صنعت هسته‌ای در تامین نیازمندی‌های کشور ارزشمند است. در ادامه منصور علی زارعی رئیس مجمع نمایندگان مازندران، اظهار کرد: مهمترین موضوع تامین امنیت غذایی است، شرایط تحریم و کرونا نشان داد که باید در این بخش به پایداری نسبی برسیم و این ظرفیت در کشور وجود دارد. وی با اعلام اینکه نیاز سالانه کشور ۲ میلیون ۸۰۰ هزار تن برنج است، گفت: ۲ میلیون ۴۰۰ هزار تن در کشور تولید می‌شود که هفت درصد مربوط به استان مازندران است، حدود ۲۱۵ هزار هکتار اراضی بخش کشاورزی داریم که نیاز به زهکشی دارد که زمینه افزایش سطح را به همراه دارد. زارعی ادامه داد: زهکشی، استفاده از سامانه نوین، مکانیزاسیون یکی از موضوعاتی است که باید در مازندران به آن توجه شود، به مسؤولان ملی اعلام کردیم که اگر زمینه تامین زیرساخت‌های برای تولید برنج را فراهم کنند طی پنج سال آینده می‌توانیم زمینه ۷۰ درصد واردات این محصول را فراهم کنیم. زارعی خاطر نشان کرد: عده‌ای در کشور با تولید مخالف هستند به دلیل اینکه منافع آنها وابسته به واردات است. در ادامه علی بابایی‌کارنامی نماینده مردم ساری و میاندورود در مجلس شورای اسلامی، اظهار کرد: شهید قاسم سلمیانی ثابت کرد که با وجود مشکلات متعدد در کشور می‌توانیم نماد و الگوی مناسب برای سایر کشورهای آزاده جهان باشیم. وی تصریح کرد: اقدامات دانشمندان در کشور قابل تقدیر اما در حوزه اجرایی با مشکلات و موانعی مواجه هستیم. نماینده مردم ساری و میاندورود در مجلس شورای اسلامی با انتقاد از مخالفت دولت برای صادرات مرکبات، گفت: توسعه صادرات یکی از برنامه‌های محوری پنجم و ششم توسعه است اما دولت با این جریان مخالف است به جای حمایت از تولید و زمینه سازی برای تولید زمینه‌سازی برای جلوگیری از صادرات را در دستور کار قرار داده است. در ادامه شهیدی‌فر رئیس سازمان جهاد کشاورزی مازندران اظهار کرد: نگاه واردات‌محور باید حذف شود، در حال حاضر ۴۰۰ هزا تن برنج وارد می‌شود. وی خاطر نشان کرد: در سال گذشته و سال جاری زمینه حذف ارزی ترجیحی برای برنج محقق شده و همین موضوع زمینه کاشت ارقام پرمحصول را به همراه دارد. آیت‌الله محمدباقر محمدی لائینی نماینده ولی‌فقیه در استان مازندران اظهار کرد: اقدامات توسعه‌ای در کشور به برکت تلاش‌های سرداران علم و فناوری در حال انجام است. وی تصری کرد: تحقیقات و پژوهش در کشور به خوبی انجام می‌شود و جز کشورهای بالا در تولید علم و مقالات پژوهشی هستیم اما این تحقیقات به ثمر نمی‌رسد. نماینده ولی‌فقیه در استان مازندران خاطر نشان کرد: باید زمینه تبدیل تحقیق به تولید را فراهم کنیم، تجربه موفق ما در زمینه صنایع دفاع نشان داده که می‌توانیم حتی در صدر کشورهای جهان قرار گیریم. وی خاطر نشان کرد: عملیاتی کردن مباچث تحقیقاتی باید در سطچ کلان کشور انجام شود. نماینده ولی‌فقیه در استان مازندران، خاطر نشان کرد: دانش تولید انواع بذر را در اختیار داریم و باید در برنامه‌ریزی‌های کشور از این ظرفیت‌ها استفاده مناسب ببریم. انتهای پیام / ۸۶۰۰۴ / ج / و
به گزارش خبرنگار سیاسی خبرگزاری فارس، محمدحسین سلیمانی طلبه جوان بسیجی که از مراسم عزاداری حضرت فاطمه (س) بازمی‌گشت مورد حمله تعدادی از افراد ناشناس قرار گرفت که این حادثه موجب آسیب‌دیدگی سر و صورت این طلبه جوان شد. این طلبه بسیجی درباره این حادثه به فارس گفت: بنده به همراه دو نوجوان در راه برگشت از هیئت و منبر عزاداری مادر سادات حضرت زهرا سلام‌الله علیها بودم که توسط یکی تعدادی از افراد ناشناس در محله مسعودیه مورد ضرب و شتم قرار گرفتم. وی درباره این درگیری ادامه داد: بنده در حال سوار شدن به موتورسیکلت بودم، بدون اینکه چیزی بگویم که آنها با فحاشی به بنده و مقدسات نظام اسلامی، با در دست داشتن قفل فرمان به من حمله کردند! این طلبه بسیجی تصریح کرد: این اتفاق موجب شکستن سر و ابروی بنده شد. در این زمان هم بود که چند نفر از نوجوان مسجد محل هم که اکثرا حدود ۱۵ سال سن دارند، مورد ضرب و شتم و توهین قرار گرفتند. سلیمانی تصریح کرد: تعدادی از دوستان این فرد اوباش هم دقایقی بعد از درگیری به او پیوستند و دست جمعی شروع کردند به ناسزا گفتن و تهدید کردند که با رسیدن پلیس به محل حادثه از آنجا گریختند. وی تاکید کرد: در حال حاضر پرونده در مراجع انتظامی و قضایی در حال پیگیری است. انتهای پیام /
به گزارش خبرگزاری فارس از گنبدکاووس، غلامرضا منتظری بعد از ظهر امروز در یادواره شهدای ۱۲ دی شهرستان، گرامیداشت اولین سالگرد شهادت شهید سلیمانی و چهلمین روز شهادت دکتر فخری‌زاده در امامزاده یحیی بن زید (ع) گنبدکاووس اظهار کرد: مکتب مسیر حرکت را روشن کرده و ارتباط معناداری با چگونه زیستن و چگونه بودن دارد به طوری که تصویر روشنی از حیات با عزت را پیش روی انسان ترسیم می‌کند. وی با اشاره به سخنان رهبر معظم انقلاب مبنی بر ادامه «مکتب حاج قاسم» تصریح کرد: برای ادامه «مکتب حاج قاسم» باید همگان قلمرو نگاه را به چگونه زیستن معطوف کرده و همانگونه که گفته‌شده «شهادت هنر مردان خدا است» چگونه زیستن در مردان خدا تجلی پیدا می‌کند. نماینده مردم گرگان و آق‌قلا در مجلس شورای اسلامی با بیان اینکه در دنیا ژنرال‌ها و سردارهای زیادی وجود داشته و دارند، خاطرنشان کرد: اخلاص این چهره مردمی، بصیرت و خداباوری این شهید وی را از همه سردارها و ژنرال‌ها متمایز کرده به طوری که اگر صفحات پرمهر زندگی این شهید را ورق بزنیم خلوص نیت وی در کارها برای رضای خدا نمایان می‌شود. * مدیران اخلاص «شهید قاسم سلیمانی» را سرلوحه کار خویش قرار دهند وی با اشاره به مدیران دستگاه‌های اجرایی و مسوولان بیان کرد: همه مدیران و افرادی که در هر جایگاهی هستند برای پیروی و ادامه «مکتب شهید قاسم سلیمانی» باید اخلاص را سرلوحه کار خویش قرار دهند. منتظری بصیرت را قطب‌نمای حرکت درست انسان در تلاطم‌های گوناگون دانست و گفت: اگر انسان در مسیر حرکت و در امواج پر تلاطم زندگی به ویژه در زمانی که فتنه‌ها حاکم شده و غبار فتنه بر وجود انسان حکمفرما می‌شود بصیرت نداشته باشد مطمئنا بر سر دو راهی نمی‌تواند انتخاب اصلح داشته باشد. وی با اشاره به بصیرت شهید سلیمانی در سال‌های مبارزه و دفاع از حرم و وطن ابراز کرد: شهید سلیمانی به مدد الهی و علم و عمل خالصانه خود و ژرف‌اندیشی و بصیرت در دو راهی‌های زندگی انتخاب اصلح و گزینش شایسته داشت. نماینده مردم گرگان و آق‌قلا در مجلس شورای اسلامی شرط رسیدن به بصیرت را داشتن تقوی الهی، ژرف‌اندیشی و ولایتمداری برشمرد و خاطرنشان کرد: برای تشخیص حق از باطل نیاز به تقوی الهی و به‌دست آوردن دانش و بینش عمیق نیاز به ژرف‌اندیشی بوده و برای عبور از فتنه‌ها علاوه بر این دو ویژگی باید قلمرو نگاه را به پرچم ولی امر مسلمین معطوف کنیم تا دچار انحراف نشده و به بصیرت دست پیدا کنیم. وی ادامه داد: در شرایط کنونی که فرعون‌های زمان صف‌آرایی کردند نباید در برابر قدرت پوشالی فرعون عصر دچار تزلزل شویم بلکه با خودباوری و خداباوری می‌توانیم از پیچ تاریخی تهدیدها و تحریم‌ها عبور کرده و به فضل الهی فرعون‌های زمان را در نیل اراده خود غرق کنیم. منتظری گفت: ما باید به قدری به رهبر معظم انقلاب و ولایت‌فقیه یقین و باور عمیق داشته باشیم که مانند حاج قاسم هر آنچه که ایشان بگوید بدون لحظه‌ای تفکر و تامل فورا چشم بگوییم. وی درباره شخصیت شهید سلیمانی بیان کرد: شهید سلیمانی یک چهره استکبارستیز، مقاوم و سازش‌ناپذیر بود و مهمترین هنرش این بود که بخش‌های پراکنده مقاومت در منطقه را به هم پیوند زده و جبهه مقاومت را ایجاد کرد به طوری که آثار و نتایج آن را در کشورهای فلسطین، لبنان و سوریه دیده و خواهیم دید و راه این شهید همچنان ادامه دارد. * فرمانده سپاه گنبدکاووس: شهدا در تبعیت از ولایت‌فقیه ذوب شدند فرمانده سپاه شهرستان گنبدکاووس در این مراسم اظهار کرد: شهدا پشتیبان ولایت‌فقیه بوده و بقدری بصیرت داشتند که ذوب تبعیت از ولایت‌فقیه شدند. وی تصریح کرد: درب باغ شهدا هیچگاه بسته نیست و افرادی که در راه ولایت‌فقیه، انقلاب اسلامی و اسلام خالصانه قدم بردارند به آرزوی دیرینه خود که همان شهادت است خواهند رسید. رمضانعلی قاسم‌پور گفت: امروز مسئولیت و جایگاه هر مدیر و مسوولی به مانند تنگه احدی برای دفاع از اسلام است و باید در این برهه از زمان نخست مسوولیت خود را خوب شناخته و سپس دقیق عمل کنیم تا راهرو راه شهدا باشیم. انتهای پیام / ۲۳۰۷
به گزارش گروه سیاسی خبرگزاری فارس، پس از ارتحال آیت‌الله محمدتقی مصباح یزدی، سحرگاه امروز شنبه ۱۳ دی، پیکر وی به بیت مقام معظم رهبری انتقال داده‌شده و حضرت آیت‌الله خامنه‌ای بر پیکر آن مرحوم اقامه نماز کردند. گفتنی است پس از این مراسم، صبح امروز پیکر علامه مصباح یزدی برای وداع مردم تهران به حرم حضرت عبدالعظیم حسنی منتقل شد. آیت‌الله مصباح یزدی پس از عمری مجاهدت در عرصه‌های علمی، فرهنگی و سیاسی، شب گذشته در سن ۸۶ سالگی دعوت حق را لبیک گفت. همچنین فیلم این اقامه نماز بر پیکر آیت‌الله مصباح یزدی توسط پایگاه اطلاع‌رسانی رهبر معظم انقلاب منتشر شد. انتهای پیام /
به گزارش خبرگزاری فارس، امروز فیلیپه کوتینیو مینیسک زانوی پای چپ خود را جراحی کرد و باشگاه بارسلونا از موفقیت‌آمیز بودن این عمل خبر داد. باشگاه بارسلونا در صفحه مجازی خود نوشت: کوتینیو تا ۳ ماه دور از میادین خواهد بود. در ابتدا گزارش‌شده بود که او تا پایان فصل نمی‌تواند بازی کند ولی به هفته‌های پایانی می‌رسد و می‌تواند به بارسلونا کمک کند. کوتینیو در کنار روبرتو، پیکه و فاتی به مصدومان بارسلونا نام گرفته است. انتهای پیام /
به گزارش گروه اقتصاد بین‌الملل خبرگزاری فارس به نقل از رویترز، دو منبع آگاه در آستانه نشست ۴ ژانویه اوپک پلاس که در مورد میزان تولید در ماه فوریه تصمیم‌گیری می‌کنند، گفتند تولید کنندگان نفت این گروه در ماه نوامبر به طور کامل به توافق کاهش تولید پای‌بند بودند. به گفته یکی از این منابع، میزان پایبندی اعضای سازمان اوپک به ۱۰۴ درصد رسید درحالی‌که پایبندی باقی تولیدکنندگان هم‌پیمان از جمله روسیه ۹۵ درصد بوده است و در مجموع این گروه ۱۰۱ درصد به کاهش عرضه وفادار ماندند. روسیه هفته گذشته اعلام کرد تمایل دارد که اوپک پلاس در ماه فوریه نیز تولید خود را ۵۰۰ هزار بشکه در روز افزایش دهد. یکی از منابع آگاه به رویترز گفت: «آیا پیش‌بینی تقاضا برای نفت در سه ماهه نخست ۲۰۲۱ بهتر از پیش‌بینی در اوایل ماه دسامبر بوده است؟ با توجه به محدودیت‌های قرنطینگی در بسیاری از کشورهای اروپایی تا پایان ماه ژانویه، من (چنین) فکر نمی‌کنم.» بسیاری از کشورهای اروپایی از جمله انگلیس، آلمان و فرانسه، محدودیت‌های عبور و مرور برای کنترل موج جدید این بیماری اجرا کرده‌اند. کشورهای عضو اوپک پلاس در اوایل ماه دسامبر ۲۰۲۰ توافق کردند از ژانویه ۲۰۲۱ رقم کاهش بی‌سابقه تولید ۷ ٫ ۷ میلیون بشکه‌ای خود را به ۷ ٫ ۲ میلیون بشکه در روز برساند. در این درحالی است که در ابتدا قصد داشت ۲ میلیون بشکه در روز بر میزان تولید خود بیفزایند. بر اساس آخرین توافق، تغییرات تولید ماهانه از ۵۰۰ هزار بشکه در روز بیشتر نخواهد شد. انتهای پیام / ب
به گزارش خبرگزاری فارس، امیر علی حسینی اظهار داشت: با توجه به ارسال مدارک درخواستی کنفدراسیون فوتبال آسیا و بعد از راستی آزمایی مرحله اول که انجام شد، باشگاه پرسپولیس مجوز اولیه حرفه‌ای سازی را از کمیته صدور مجوز حرفه‌ای باشگاه در فدراسیون و سازمان لیگ دریافت کرد که این مساله در وب‌سایت سیستم مجوز حرفه‌ای باشگاه‌ها نیز قابل‌مشاهده است. بعد از این مرحله، کنفدراسیون فوتبال آسیا در ادامه بررسی مدارک ارسالی، سوالاتی را مطرح می‌کند و بعضی مدارک تکمیلی را درخواست می‌نماید که در این مدت با توجه به درخواست‌های کنفدراسیون، چند بار مدارکی را ارسال کردیم و تمام موارد انجام شد. امیر علی حسینی، ادامه داد: بعد از این مرحله، معمولا هیات‌هایی به کشورها اعزام می‌شوند تا اصل مدارک و مستنداتی که ارسال و بر اساس آن مجوز حرفه‌ای صادر گردیده است، را بررسی کنند و راستی آزمایی صورت می‌گیرد. در سال‌های اخیر هم شاهد بودیم، نفراتی که اعزام می‌شوند با اتحادیه فوتبال اروپا همکاری دارند. مسوول اخذ مجوز حرفه‌ای باشگاه پرسپولیس، در توضیح روند دریافت مجوز حرفه‌ای خاطرنشان کرد: صدور مجوز حرفه‌ای با بررسی شرایط باشگاه‌ها، در پنج شاخه اصلی؛ امور حقوقی، امور مالی، امور ورزشی، زیر ساخت‌ها و پرسنلی صورت می‌گیرد که همگی اهمیت واحدی دارند. برای هر یک از این موارد، معیارهای A، B و C در نظر گرفته‌شده است. معیارهای A، مواردی هستند که عدم احراز هر یک از آنها موجب لغو مجوز می‌شود. معیارهای سطح B، مواردی هستند که عدم توفیق باشگاه‌ها در دستیابی به آنها می‌تواند منجر به لغو مجوز شود ولی معمولا به جریمه و تعهد می‌انجامد. معیارهای سطح C هم مواردی هستند که در هر مقطعی، پیشنهاد می‌شوند و عدم پاس کردن آنها باعث لغو مجوز و جریمه نمی‌شود. حسینی تصریح کرد: باشگاه پرسپولیس همواره معیارهای A و B را اجرا کرده است و در عین حال، سیاست کاری باشگاه پرسپولیس در دریافت مجوز حرفه‌ای، همواره بر این اساس استوار است که معیارهای سطح C را هم پاس کند و ما در این مورد نیز مدارک مختلف را ارسال کرده‌ایم. انتهای پیام /
به گزارش خبرگزاری فارس، در ماه‌های گذشته بارها بحث استفاده مجدد از بازیکنانی مثل توماس مولر در تیم ملی آلمان مطرح‌شده که یواخیم لو، سرمربی ژرمن‌ها از آن سرباز زده است. اولیور کان معتقد است در سال جدید میلادی شانسی برای بازگشت مولر به تیم ملی هست. گلر پرآوازه اسبق آلمان و جهان که اکنون یک سال است عضو هیات مدیره باشگاه بایرن است، در این مورد به بیلد گفت: با در نظر گرفتن قابلیتش، توماس مولر می‌تواند هر زمان در تیم ملی بازی کند. وی افزود: به نظر من درهای تیم ملی به روی مولر کاملا بسته نیست. یواخیم لو در سال جدید موضوع بازگشت مولر را مورد بررسی قرارمی دهد. پس می‌توان به بازگشت او خوش‌بین بود. مولر چند ماه بعد از مسابقات جام جهانی ۲۰۱۸ همراه با ماتس هوملس و جروم بواتنگ از تیم آلمان کنار گذاشته شد. انتهای پیام /
محمد سبزه‌زاری، مدیرکل هواشناسی خوزستان ظهر امروز در گفت‌وگو با خبرنگار فارس در اهواز اظهار کرد: تا اواسط هفته جوی نسبتا پایدار بر استان حاکم است. وی افزود: پدیده غالب در این ایام مه یا مه رقیق و غبار صبحگاهی در شهرهای صنعتی و پر جمعیت استان خواهد بود. سبزه‌زاری گفت: انتظار تغییرات دمایی محسوس و بارش موثر نیز وجود ندارد. وی افزود: در شبانه‌روز گذشته حداکثر و حداقل دمای استان از گتوند و ایذه با ۲۳ / ۱ و ۵ / ۶ درجه سانتیگراد گزارش‌شده است. انتهای پیام /
به گزارش خبرنگار رادیو و تلویزیون خبرگزاری فارس، «ملودی کور» فیلمی ۱۳۸ دقیقه‌ای با کارگردانی «سریرام راگاوان» و محصول کشور هند است. این فیلم داستان یک پیانیست نابینا است که باید گزارش قتلی را به پلیس ارائه دهد که خودش هرگز شاهد آن نبوده است. این درحالی است که مجموعه‌ای از رویدادهای اسرار آمیز، زندگی او را تغییر می‌دهد و …. بازیگرانی همچون آیوشمان کورانا، تبسم فاطیما هاشمی، رادیکا آپته، آنیل داوان، مناو ویج، آشوینی کالسکار، گوپال گی. سینگ و ذاکر حسین در «ملودی کور» نقش‌آفرینی کرده‌اند. امیرحسین کوهپایی تهیه‌کننده برنامه «کلوز آپ» در باره این فیلم گفت: فیلم «ملودی کور» در سال ۲۰۱۵ اکران و در جشنواره‌های مختلفی شرکت کرده است. حاصل این حضور کسب جوایز متعددی است که مهم‌ترین آن کسب جایزه بهترین بازیگر نقش اول مرد در جشنواره «آسیا ویژن» در سال ۲۰۱۸ است. همچون شب‌های گذشته داریو ماهان مجری این برنامه ۲۵ دقیقه‌ای است و پخش قسمت‌هایی از فیلم در دستور کار برنامه است. «کلوز آپ» شنبه ۱۳ دی ساعت ۲۰:۳۰ به وقت تهران بر روی آنتن کانال بالکان شبکه سحر است. انتهای پیام /
به گزارش گروه اقتصاد بین‌الملل خبرگزاری فارس به نقل از رویترز، بعید به نظر می‌رسد که قیمت نفت در سال ۲۰۲۱ تا حدود زیادی بهبود یابد، زیرا شیوع نوع جدید کرونا و محدودیت‌های مسافرتی مرتبط، کاهش تقاضا برای سوخت را تهدید می‌کند. بر اساس نظرسنجی رویترز میان ۳۹ اقتصاددان و تحلیلگر در نیمه دوم ماه دسامبر، پیش‌بینی‌شده است قیمت نفت برنت به طور متوسط در سال آینده ۵۰ ٫ ۶۷ دلار در هر بشکه باشد. این رقم در مقایسه با نظرسنجی ماه گذشته بیشتر است که پیش‌بینی می‌کرد، متوسط قیمت نفت در سال جدید میلادی ۴۹ ٫ ۳۵ دلار در هر بشکه باشد، اما این تغییر اندک به علت معاملات برنت در روز پنج‌شنبه و رسیدن به ۵۱ دلار بود. بر اساس این نظرسنجی، انتظار می‌رود، قیمت نفت خام آمریکا به طور متوسط در سال ۲۰۲۱ به ۴۷ ٫ ۴۵ دلار در هر بشکه برسد. این رقم نیز در مقایسه با نظرسنجی ماه نوامبر بیشتر است که پیش‌بینی‌شده بود، به ۴۶ ٫ ۴۰ دلار در هر بشکه برسد، اما این تغییر اندک به علت معاملات آن در روز پنج‌شنبه و رسیدن به ۴۸ دلار است. بیشتر بخوانید: کاهش تولید نفت آمریکا در ماه اکتبر همگام با کاهش تقاضا شیوع نوع جدید ویروس کرونا در انگلیس در ماه دسامبر سبب شد تا خطر ازسرگیری محدودیت‌ها و دستور در خانه ماندن افزایش یابد. همچنین عرضه مرحله ایی واکسن می‌تواند افزایش بیشتر قیمت‌ها را محدود کند. بیشتر بخوانید: علی‌رغم تولید واکسن اقتصاد آمریکا برای رشد موانع زیادی دارد بیشتر بخوانید: خوش بینی به واکسن کرونا وال‌استریت را مثبت کرد به گفته تحلیلگران، بهبود تقاضا برای نفت، بستگی به سرعت توسعه واکسن‌ها برای مقابله با ویروس دارد. به طوریکه برخی انتظار دارند در اواخر سال ۲۰۲۲ یا ۲۰۲۳ به سطح قبل از همه‌گیری بازخواهیم گشت. ادوارد مویا، تحیلیلگر بازار گفت: «ویروس جدید احتمالا چشم‌انداز را پیچیده کند و به محدودیت‌های قرنطینگی بیشتر منجر شود که چشم‌انداز تقاضا برای نفت خام در سه ماهه نخست امسال فلج خواهد کرد.» «اجرای اقدامات بیشتر محدودیت زا و حرکت با دقت اوپک پلاس در افزایش تولید، نقطه تمرکز نیمه نخست سال جدید خواهد بود.» اوپک پلاس در ۴ ژانویه برای تصمیم‌گیری در مورد میزان تولید ماه فوریه نشست دارند. بیشتر بخوانید: الجزایر نشست ۴ ژانویه اوپک پلاس را تایید کرد کارستن فریتچ، تحلیلگر کامرزبانک گفت: «اگر اوپک پلاس، سریع‌تر، افزایش تولید را انجام دهد، تهدیدی برای افت قیمت وجود دارد، اگر خیلی محتاطانه رفتار کند (قیمت‌ها به میزان چشمگیری بالا می‌رود) اما شکافی ایجاد می‌شود و تولید نفت شیل آمریکا می‌تواند افزایش یابد.» بیشتر بخوانید: اوپک دوباره پیش‌بینی تقاضا برای نفت در سال ۲۰۲۱ را کاهش داد بیشتر بخوانید: افت ۲۰ درصدی قیمت نفت در بازار جهانی در ۲۰۲۰ هر دوشاخص نفتی برنت و WTI در سال ۲۰۲۰ بیش از ۲۰ درصد کاهش ارزش را ثبت کردند. نفت برنت در ماه آوریل به کمترین در ۲۰ سال گذشته برابر با ۱۵ ٫ ۹۸ دلار در هر بشکه رسید. انتهای پیام / ب
به گزارش خبرگزاری فارس، نشریه «توتو اسپورت» تورین خبر داد باشگاه یوونتوس متضررترین تیم در سری آ به دلیل غیبت تماشاگران در ایام کرونا به شمار می‌آید. طبق گزارش‌های رسیده باشگاه یوونتوس در مدت غیبت تماشاگران از استادیومش مبلغ ۸۰ میلیون یورو ضرر دیده است که این رقم بالاترین ضرر در میان باشگاه‌های فوتبال سری آ است. بعد از یوونتوس، اینتر در جایگاه دوم با ۶۰ میلیون یورو ضرر و میلان با ۴۰ میلیون یورو در رده سوم قرار دارد. انتهای پیام /
به گزارش خبرگزاری فارس، «یولیان دراکسلر» در سن ژرمن آینده‌ای ندارد. فوروارد ۲۷ ساله به گزارش روزنامه لوپاریزین مورد توجه کادر فنی جدید تیم نیست. به همین خاطر باشگاه متمول فرانسوی نیز در برنامه تمدید قرارداد با او را نگنجانده است. به همین خاطر مهاجم ملی‌پوش آلمانی به مدیر برنامه‌اش ماموریت داده تا در ماه‌های باقیمانده تا پایان فصل و زمانی که قراردادش به اتمام می‌رسد، تیمی جدید را برای وی انتخاب کند. براساس همین گزارش احتمال این‌که دراکسلر به بوندس لیگا بازگردد، وجود دارد. از طرفی خود علاقمند است بخت حضور در تیمی از لیگ برتر انگلیس را پیداکند. دراکسلر در سال ۲۰۱۷ از ولفسبورگ در ازای ۳۶ میلیون یورو به سن ژرمن رفت. وی برای این تیم در مجموع ۱۴۹ بازی کرده که ۲۲ گل زده و ۳۳ پاس گل داده است. انتهای پیام /
به گزارش خبرگزاری فارس از نیشابور، کتابخانه خیرساز مرحومه فهیمه زینلی صبح امروز به مناسبت اولین سالگرد شهادت شهید سپهبد قاسم سلیمانی با حضور مدیرکل کتابخانه‌های عمومی خراسان رضوی در پارک رضوان افتتاح شد. حجت‌الاسلام علی‌اکبر سبزیان در این مراسم اظهار کرد: کتابخانه عمومی شهر عشق‌آباد ۳۰ درصد پیشرفت فیزیکی داشته، از این رو سعی می‌کنیم با برطرف کردن موانع قانونی و اخذ مجوز ترک تشریفات این پروژه خیرساز را از پیمانی به امانی تبدیل کنیم تا حداکثر در هفته دولت سال آینده به بهره‌برداری برسد. مدیرکل کتابخانه‌های عمومی خراسان رضوی در رابطه با کتابخانه مرکزی نیشابور و تعلل بانک ملت در خصوص تخصیص اعتبار دو میلیارد تومانی، خاطرنشان کرد: در پروژه‌ای با این عظمت این ردیف بسیار نازل است، بانک ملت زمانی که نیشابور به‌عنوان پایتخت فرهنگی و پایتخت کتاب مطرح بود، بودجه دو میلیاردی را پیشنهاد داد. وی ادامه داد: اکنون با نوسانات قیمتی با دو میلیارد تومان اعتبار قادر به صرف هزینه برای ۴۰۰ مترمربع خواهیم بود، بنابراین بهتر است دو میلیارد تومان اعتبار بانک ملت جهت چند کتابخانه سیار در حاشیه شهر و مناطق محروم شهرستان نیشابور استفاده شود، البته کتابخانه مرکزی نیشابور باید با پیگیری‌های نماینده‌های این شهرستان در مجلس شورای اسلامی و با توجه به اعتبارات ملی ساخته شود. سبزیان در رابطه با توسعه و ترویج فعالیت‌های کتابخوانی در استان گفت: بخشی از کار مربوط به توسعه فضاهای کتابخانه‌ای است، اما بخش عمده آن ترویج فعالیت‌های کتابخوانی است که در استان خراسان و شهرستان نیشابور، اقدامات بسیار خوبی حتی در دوران تعطیلی کرونا با کار مستمر کتابداران انجام شد. مدیرکل کتابخانه‌های عمومی خراسان رضوی با بیان اینکه استودیو کتاب برای تولید محتوا در کتابخانه‌های عمومی است، افزود: همه برنامه‌های آموزشی و گفتگومحور در استودیو کتاب ضبط‌شده و در قالب برنامه تلوزیونی و اینترنتی آماده و بهره‌برداری می‌شود، البته برنامه‌ها برای رده‌های سنی مختلف است. وی در رابطه با روستاهای دو ستار کتاب در استان تصریح کرد: روستای آبویسان در جغتای و روستای فدک در کاشمر دو روستای دوستدار کتاب در استان هستند، البته روستاهای دیگر هم داوطلب بودند اما به‌عنوان رتبه دوستدار کتاب به صورت ملی انتخاب نشدند. سبزیان با اشاره به اینکه هر روستایی که در حوزه کتاب و کتابخوانی فعالیت می‌کند روستای دوستدار کتاب است، ادامه داد: البته ما در ۱۷ اسفند روز کتابخوانی، روستاهای دوستدار کتاب را در استان اعلام می‌کنیم. مدیرکل کتابخانه‌های عمومی خراسان رضوی تاکید کرد: استان ما در رابطه با شاخص‌های کتابخانه‌ای رتبه خوبی دارد، که به‌علت فعالیت کتابداران استان خراسان رضوی در حوزه ترویجی و خدمات کتابخانه‌ای هر ساله رتبه یک تا ۱۰ کشور را به خود اختصاص می‌دهد، مخصوصا در کتابخانه‌های سیار حاشیه شهر مشهد، تایباد و کاشمر، که نشان از استقبال مردم از امر کتاب و کتابخوانی دارد. وی با بیان اینکه از امروز با اعلام وضعیت زرد شهرستان‌های خراسان رضوی فعالیت‌های کتابخانه‌های عمومی استان مجدد شروع‌شده است، افزود: اگرچه استودیو کتاب در دوران کرونا افتتاح شد اما فرصت بسیار خوبی برای تولید محتوا و برنامه‌ها در همه لحظه‌هاست که اگر کتابخانه‌ای تعطیل بود از این طریق ارتباط مردم با فضای کتابخوانی و کتابدار برقرار شود. سبزیان تاکید کرد: ما در جشنواره کتابخوانی رضوی در بحث ترویجی ۳ سال پیاپی رتبه اول را کسب کرده‌ایم، در بحث پویش خانواده کتابخوان هم موفق به کسب رتبه اول کشوری شدیم، همچنین در بحث فعالیت‌های ترویجی نیز خراسان رضوی پرچمدار فعالیت‌های کتابخوانی در کشور است. گفتنی است؛ این کتابخانه با مشارکت شهرداری نیشابور (اختصاص ۱۵۰ مترمربع زمین)، خانواده مرحومه فهیمه زینلی (۴۰۰ میلیون تومان کمک نقدی) و اختصاص ۱۵۰ میلیون تومان کمک نقدی اداره کل نهاد کتابخانه‌های استان خراسان رضوی ساخته‌شده است. انتهای پیام / ۷۰۰۵۱
به گزارش خبرنگار اقتصادی خبرگزاری فارس، یکی از راه‌های درآمدی در لایحه بودجه سال ۱۴۰۰ پیشنهاد دریافت عوارض از تراکنش‌های بالای بانکی است. بررسی‌ها نشان می‌دهد، در صورت وضع عوارض هزار تومانی برای تراکنش‌های ۱۰ میلیون تومان به بالا در طول سال می‌توان ۴ هزار میلیارد تومان درآمد حاصل می‌شود و اگر ۵ هزار تومان برای تراکنش ۱۰ میلیون تومانی در نظر گرفته شود، می‌توان ۲۰ هزار میلیارد تومان وصولی داشت. در این راستا مرکز پژوهش‌های مجلس در بررسی ابعاد لایحه بودجه سال ۱۴۰۰ اعلام کرد: وضع عوارض بر تراکنشهای بانکی در حال حاضر از تراکنشهای کارت به کارت و خرد زیر ۵ میلیون تومان، کارمزد دریافت می‌شود، اما بابت تراکنشهای صورت گرفته در ساتنا، پایا، تراکنشهای درون بانکی و چک هزینه بسیار پایینی از طرفین تراکنش دریافت می‌شود. یکی از منابعی که می‌توان برای پوشش کسری بودجه از آن استفاده کرد، وضع عوارض بر این تراکنشهای بانکی است. در صورت وضع عوارض بسیار پایین بر این تراکنشها، هزینه قابل توجهی به مردم به ویژه اقشار کم‌درآمد بار نمی‌شود. مطابق بررسیهای انجام‌شده و با فروض بدبینانه در صورت دریافت یک ده هزارم این تراکنش‌ها به عنوان عوارض، هزار تومان برای تراکنش ۱۰ میلیون تومانی در طول یک سال ۴ هزار میلیارد تومان منابع قابل حصول است. با تعیین پنج در ده هزار، ۵ هزار تومان برای تراکنش ۱۰ میلیون تومانی به عنوان عوارض تراکنش، در یک سال ۲۰ هزار میلیارد تومان قابل حصول است. به گزارش فارس، طبق قانون برنامه ششم، درآمدهای مالیاتی بیش از ۶۰ تا ۷۰ هزار میلیارد تومان عقب‌افتادگی دارد که یکی از راهکارهای تامین کسری بودجه در شرایط کنونی همین مسئله است. انتهای پیام / ب
به گزارش گروه بین‌الملل خبرگزاری فارس، یمن، امروز (شنبه)، شاهد برگزاری مراسم یادبودی برای سالروز شهادت سردار سپهبد شهید حاج قاسم سلیمانی فرمانده سابق نیروی قدس سپاه پاسداران انقلاب اسلامی ایران و شهید ابومهدی المهندس معاون سابق رئیس سازمان الحشدالشعبی عراق بود. به گزارش پایگاه خبری شبکه «المسیره» این مراسم در صنعاء پایتخت یمن برگزار شد و مقامات این کشور در آن حضور پیدا کردند. مفتی یمن «شمس‌الدین شرف‌الدین» مفتی یمن در این مراسم گفت: «اقدام یمن در بزرگداشت اولین سالروز شهادت حاج قاسم سلیمانی و حاج ابو مهدی المهندس، دو شهید امت اسلامی، بیانگر یکپارچگی سرنوشت و موضع امت ماست». مفتی یمن ادامه داد: «شهید سلیمانی و شهید المهندس توانستند، به عزم مجاهدان عراق، بلاد شام و فلسطین جان ببخشند و طرح استعمار را در نطفه خفه کنند». شمس‌الدین شرف‌الدین در ادامه اظهاراتش گفت: «درست در زمانی که رژیم‌های عربی از یاری فلسطین شانه خالی کردند، سلیمانی برای یاری‌رساندن به مجاهدان قدس حاضر بود. اعلام وفاداری به صهیونیست‌ها از طرف برخی رژیم‌ها، بازگشت از روش رسالت است». نخست‌وزیر دولت نجات ملی یمن «عبدالعزیز بن حبتور» نخست‌وزیر دولت صنعاء نیز گفت: «[شهید] سلیمانی و [شهید] المهندس زندگی خود را در راه فلسطین و مسجد الاقصای شریف وقف کردند. مردم یمن همزمان با گرامی داشت یاد فرماندهان شهیدشان، [در این روز] از تمام سمبل‌های امت اسلامی یاد می‌کنند». نخست‌وزیر دولت نجات ملی یمن افزود: «صف‌بندی ما در برابر هژمونی استعمار برای آزادسازی و استقلال ضروری است. سازشکاران منطقه موضع و روابط مخفیانه خود را با جنبش صهیونیستی آشکار ساختند. آنها مانع ادامه راه مبارزه برای آزادسازی فلسطین نخواهند شد». بن حبتور در بخش دیگری از اظهاراتش گفت: «مقاومت از تهران آغاز می‌شود؛ از بغداد به دمشق، بیروت، غزه و از آنجا به صنعاء می‌رسد. این مقاومت، مقاومت شریکان در مبارزه است و چون تبعیت کشورهای کوچک عربی نیست». سفیر جمهوری اسلامی ایران در یمن «حسن ایرلو» سفیر جمهوری اسلامی ایران نیز گفت: «یمن امروز قلب تپنده جبهه مقاومت و دست بالای محور مقاومت و امید جهان است. جانفشانی مردم یمن بیشترین تأثیر را در سطح جغرافیای سیاسی منطقه دارد و با یاری خداوند، این جانفشانی‌ها به یک قدرت منطقه‌ای بزرگ تبدیل خواهد شد». سفیر جمهوری اسلامی ایران افزود: «محور مقاومت با شهادت فرماندهان حاج قاسم سلیمانی و حاج ابومهدی المهندس تضعیف نشده و شواهد این موضوع بسیار است. تاریخ یمن سراسر تقابل، جهاد و مقاومت است و این تاریخ را رهبر شهید «حسین بدرالدین الحوثی» زنده کرد و رهبر [انصارالله] سید عبدالملک الحوثی نیز اندیشه مقاومت را ادامه داد». حسن ایرلو همچین تأکید کرد: «یمن با ثبات و پایداری خود در برابر تجاوز‌ها و محاصره، طرح‌های صهیونیستی و استعمار را ناکام گذاشت. جمهوری اسلامی ایران در کنار مردم یمن ایستاده و تجاوزها را برنمی‌تابد و از راه‌حل سیاسی عادلانه در یمن حمایت می‌کند». سفیر جمهوری اسلامی ایران همچنین گفت: «آمریکا باید بداند که [زمان] حضورش در منطقه به پایان رسیده است آن هم در حالی که جبهه مقاومت با قدرت و اراده‌ای پولادین به راه خود ادامه می‌دهد. کابوس سلیمانی تا ابد به دنبال آمریکایی‌ها خواهد بود. قرار دادن نام من در فهرست تحریم آمریکا نگرانی استعمارگران از تلاش‌های دیپلماتیک در یمن را نشان می‌دهد». انتهای پیام / م
عباس راشاد امروز در گفت‌وگو با خبرنگار فارس در زنجان اظهار کرد: طی چند ماهه گذشته در زمینه عمرانی اقدامات بسیاری انجام‌شده و شیوع ویروس کرونا تاثیری در عملکرد شهرداری نداشته است. رئیس شورای اسلامی شهر زنجان با اشاره به اینکه امسال یکی از اولویت‌های شهرداری و شورای شهر پیگیری پیشرفت پروژه سبزه‌میدان بود، اضافه کرد: پیشرفت فیزیکی سبزه‌میدان در مجموع قابل‌قبول است. راشاد با اشاره به اینکه برای پیشرفت بیشتر کار و جبران عقب‌ماندگی موجود در بخشی از پروژه سبزه‌میدان از روز چهارشنبه کار به صورت شبانه‌روزی در حال انجام است، تصریح کرد: بحث پیشرفت این پروژه به صورت مستمر رصد می‌شود تا در زمان مقرر افتتاح شود. وی دیگر پروژه مهم شهرداری را بازگشایی پادگان اعلام کرد و گفت: عملیات بازگشایی در این محور نیز در حال انجام است و امیدواریم با بازگشایی آن مشکل ترافیک منطقه حل و فصل شود. رئیس شورای اسلامی شهر زنجان اجرای پروژه باغ هاشمی‌نژاد و همچنین پروژه پارکینگ مهدوی را نیز از دیگر فعالیت‌های شهرداری در این ایام عنوان کرد و گفت: یک پروژه دیگر در حوزه سرمایه‌گذاری نیز بازار سنگ‌فروشان است که به زودی افتتاح می‌شود. راشاد همچنین به بحث بررسی صدور مجوز ساخت و ساز در فازهای ۷ و ۸ گلشهر کاظمیه اشاره کرد و گفت: این فازها دارای ۲ هزار و ۲۰۰ قطعه است که قطعا صدور مجوز در آن به رونق کسب و کار در حوزه ساختمان و مشاغل مرتبط کمک خواهد کرد. وی تصریح کرد: امیدواریم با آغاز ساخت و ساز در این فازها هم مشکل مسکن حل‌شده و هم شاهد اشتغالزایی گسترده در بخش مسکن و مشاغل مرتبط باشیم. انتهای پیام / ۷۳۰۰۵ / ق
احمد جباری صبح امروز در گفت‌وگو با خبرنگار فارس در بندرعباس اظهار کرد: شهادت حاج قاسم سلیمانی به دست جنایت‌کاران تروریست آمریکا و در حالی که وی میهمان مردم عراق بود، اتفاق افتاد و حاج قاسم کع در تمنای شهادت، مجاهدانه در راه خدا در تلاش بود، خون نیز نثار راه وحدت و صلح و عزت در منطقه شد. وی با بیان این‌که آمریکایی‌های جنایت‌کار به دنبال محو جریان مقاومت در منطقه از طریق به شهادت رساندن حاج قاسم سلیمانی بودند، افزود: با شهادت او نه‌تنها این راه مسدود و یا منفعل نشد بلکه دوراندیشی‌های حکیمانه او در سایه تدابیر رهبر معظم انقلاب اسلامی سبب شد تا آحاد ملت‌های مسلمان منطقه، دشمن واقعی و حقیقی خویش را بشناسند و راه او را با قدرت‌تر از هر زمان دیگری به پیش برند. نماینده مردم غرب هرمزگان از متانت، نجابت و اخلاق حاج قاسم سلیمانی به عنوان برجستگی‌های معنوی شخصیت وی نام برد و تصریح کرد: هنر حاج قاسم آن بود که در دل‌های همه آزادگان عالم نفوذی برآمده از لطف الهی کند و آنان را شیفته راهی گرداند که عزت واقعی انسان در دنیا و آخرت در آن نهفته است. جباری به نقش حاج قاسم در صیانت از قبایل اهل‌سنت در عراق و سوریه نیز اشاره و عنوان کرد: او در تحقق صلح، امنیت و اقتدار برای اسلام پیشقراول بود و مزد واقعی مجاهدت‌های خویش را از خدای متعال که همانا شهادت بود دریافت کرد و ملت ایران و عراق نیز با وداعی بی‌مانند در دهه اخیر با او نشان دادند که استکبار و هیمنه پوشالی آن قادر به توقف این حرکت پرشور نیست. وی ادامه داد: تداوم راه حاج قاسم با خدمت صادقانه و با تقویت امید و اعتماد در جامعه میسر است و روح پاک و مطهر او ناظر بر اعمال ما در صیانت از خط رهبری و انقلاب اسلامی است. انتهای پیام / ۸۸۰۵۵
به گزارش خبرگزاری فارس از یاسوج، حسن نگین‌تاجی در نشست با روسای حوزه‌های قضایی کهگیلویه و بویراحمد با بیان اینکه ما باید صادقانه و خالصانه به مردم خدمت کنیم اظهار کرد: لازم است در همه آیتم‌ها، اولویت‌ها را حفظ کنیم و هدف خدمت به مردم و رفع مشکلات آنها باشد. رئیس‌کل دادگستری استان کهگیلویه و بویراحمد افزود: در کلیه حوزه‌های قضایی، دادگستری رسیدگی پرونده‌های مردم را با کیفیت ادامه خواهد داد، آراء قضات باید عدالت محور و تمام اصول و مراحل رسیدگی به پرونده‌ها نیز رعایت شوند. قاضی‌القضات دادگستری استان خطاب به رؤسا و داستان‌های حوزه‌های قضایی استان اظهار کرد: یکی از اولویت‌های اصلی دستگاه قضایی استان نظارت بر روند رسیدگی پرونده‌ها بوده و شایسته است در همین راستا، رؤسا و دادستان‌های حوزه‌های قضایی استان نیز، به این امر توجه خاص داشته باشند تا حقی ضایع نشود. نگین تاجی تأکید کرد: وقتی خداوند رسیدگی به بخشی از حق و حقوق مردم را به قضات واگذار کرده باید آن را به درستی رعایت کنیم. ما همواره باید خدمت به خلق خدا را مد نظر خود قرار دهیم و جهت احقاق حق مردم ظلم دیده تلاش و کوشش کنیم، از این رو کنترل ورودی پرونده‌ها که جز حقوق مردم بوده، بسیار مهم است. رئیس‌کل دادگستری استان کهگیلویه و بویراحمد، بیان داشت: حرکت جهادی کارکنان دستگاه قضایی استان در کاهش موجودی پرونده‌ها و مختومه کردن پرونده‌های مسن و تعیین تکلیف آنها که اقدام بزرگی است را تحسین می‌کنم. رئیس‌کل دادگستری استان در ادامه افزود: رسیدگی با کیفیت به کلیه پرونده‌ها در دستگاه قضایی استان در چارچوب قانون است و جهت جلوگیری از اطاله دادرسی در سریع‌ترین زمان ممکن، به صورت علمی وتخصصی تعیین تکلیف می‌شوند. وی با اشاره به این نکته که در کلیه شهرستان‌ها و حوزه‌های قضایی استان کارگروه‌های مبارزه با زمین‌خواری تشکیل‌شده است افزود: هدف این کارگروه مبارزه با فساد در ادارات و مبارزه با زمین‌خواری است، در سال ۹۹ نزدیک به ۶۰۰ هکتار رفع تصرف در اراضی ملی داشته‌ایم و در این راه و مبارزه با فساد، کوتاه نخواهیم آمد. رئیس‌کل دادگستری استان از همه رؤسا و دادستان‌های حوزه‌های قضایی استان جهت حرکت جهادی و رسیدگی‌های خوب و قانونی و تلاش شبانه‌روزی کلیه کارمندان دستگاه قضایی در استان تشکر کرد. در ادامه این نشست سید علی ملک حسینی دادستان مرکز استان، با اشاره به این‌که دادستان‌های شهرستان‌ها جهت احقاق حقوق عامه وظایفی دارند، گفت: این همکاران قضایی باید به وظایفی چون نظارت و بازرسی بر دادسرا و بازرسی کیفی از زندان‌ها، حضور قاضی کشیک در دادسراها، توجه به آمار پرونده‌ها و کیفیت رسیدگی آنها و همچنین توجه به آمارها و ساماندهی پرونده‌های ورودی به دستگاه قضایی استان و نظارت بر قضات تازه‌وارد و همکاری با آنها نیز در حوزه‌های قضایی استان مورد توجه قرار گیرد. دادستان عمومی و انقلاب مرکز استان گفت: از دیگر وظایف دادستان‌ها، دفاع از حقوق مردم و بیت‌المال و نیز اجرای عدالت، باید دغدغه‌ی اصلی دادستان‌ها و رؤسای حوزه‌های قضایی استان باشد. وی عنوان کرد: رؤسای دادگستری‌ها و دادستان‌های حوزه‌های قضایی، با یکدیگر هماهنگی داشته و یکدیگر را حمایت کنند. ملک حسینی در ادامه بیان کرد: لازم است حقوق شهروندی و حقوق زندانیان نیز بیشتر مورد توجه قرار گرفته و بازرسی از زندانها و ساماندهی زندانیان استان انجام گیرد. دادستان عمومی و انقلاب مرکز استان کهگیلویه و بویراحمد ضمن هشدار به کسانی که قصد دارند در جامعه ناامنی ایجاد نمایند، افزود: حتی ذره‌ای در مبارزه با جرایم خشن و احقاق حقوق مردم کوتاه نیایند و به شدت با زمین‌خواری، مبارزه با فساد و رانت‌خواری مبارزه کنند. و با مخلین امنیت وآسایش مردم به صورت ویژه وجدی برخورد شود. در این نشست از حجت‌الاسلام والمسلمین علی سعیدی، رئیس دادگستری شهرستان بهمئی به عنوان قاضی نمونه کشوری تقدیر شد. انتهای پیام / ۸۲۰۲۴
به گزارش خبرگزاری فارس از اراک به نقل از پایگاه خبری پلیس، علی‌اکبر عیسی آبادی اظهار کرد: در اجرای طرح برخورد با احتکار کنندگان کالا مأموران پلیس امنیت عمومی این فرماندهی در تحقیقاتی از احتکار کالا در یک انبار در یکی از محله‌های این شهرستان مطلع شدند. وی افزود: مأموران این پلیس پس از شناسایی محل و با هماهنگی‌های صورت گرفته، انبار مورد نظر را بازرسی قرار دادند و در نتیجه این عملیات مقدار ۴ هزار و ۶۵۴ لیتر انواع روغن و ضدیخ، یک تن و ۲۳۰ کیلوگرم گریس و ۸ هزار و ۸۲۹ عدد انواع فیلتر و صافی خودرویی کشف شد. فرمانده انتظامی شهرستان ساوه ادامه داد: برابر اعلام کارشناسان پلیس امنیت اقتصادی ارزش ریالی کالاهای کشف‌شده در این عملیات، یک میلیارد و ۸۴۸ میلیون ریال ارزیابی شده است. عیسی آبادی خاطرنشان کرد: در این رابطه یک نفر دستگیر و پس از تشکیل پرونده مقدماتی تحویل مرجع قضائی شد. انتهای پیام /
به گزارش گروه تعلیم و تربیت خبرگزاری فارس، به دنبال شکایت از وزارت علوم، تحقیقات و فناوری و درخواست تقاضای ابطال ماده ۱۹ آیین‌نامه آموزشی دوره دکتری تخصصی دانشجویان مصوب ۱۳۹۴، در خصوص اینکه «دانشجو پس از تدوین رساله به شرط کفایت دستاوردهای علمی و چاپ یک مقاله علمی پژوهشی مستخرج از رساله با تأیید استاد راهنما مجاز است در حضور داوران از رساله خود دفاع کند»، هیأت عمومی دیوان عدالت اداری پس از بحث و بررسی و با این استدلال که بند ۴ قسمت (ب) ماده ۲ قانون اهداف، وظایف و تشکیلات وزارت علوم، تحقیقات و فناوری مصوب سال ۱۳۸۳ یکی از وظایف و اختیارات وزارت علوم را تعیین ضوابط، معیارها و استانداردهای علمی مؤسسات آموزش عالی و رعایت اصول انعطاف، پویایی رقابت و نوآوری علمی قرار داده، و ماده ۱۹ آیین‌نامه آموزشی دوره دکتری تخصصی دانشجویان مصوب ۱۳۹۴ مغایر با اصول انعطاف، پویایی رقابت و نوآوری علمی می‌باشد، چرا که از یک‌سو صرف پذیرش مقاله و صدور گواهی پذیرش مقاله به امضای سردبیر مجله علمی پژوهشی مبین احراز اوصاف علمی بودن مقاله نگارش شده است و از سوی دیگر چاپ مقاله جزء مصادیق معیارها و استانداردهای علمی نیز نیست و همین طور طولانی بودن فرآیند چاپ مقالات و الزام آنها به چاپ مقاله به صورت مطلق و بدون وجه به شیوه مدیریت حاکم بر مجلات علمی پژوهشی موجب اضرار به منافع عموم دانشجویان است، با اکثریت آراء ماده ۱۹ آیین‌نامه آموزشی دوره دکتری تخصصی دانشجویان مصوب ۱۳۹۴ را قابل ابطال دانست و مقرر نمود صرف ارائه گواهی پذیرش مقاله در نشریات علمی پژوهشی برای مجاز شدن دانشجوی دوره دکتری برای دفاع از پایان‌نامه خود کفایت می‌کند. انتهای پیام /
به گزارش گروه دیگر رسانه‌های خبرگزاری فارس، مهدی جهان تیغی در جهان‌نیوز نوشت: پس از چند هفته آرایش‌های نظامی تهاجمی آمریکا در خلیج‌فارس، پنتاگون یکی از ابزارهای اصلی تهاجمی خود یعنی ناو هواپیمابر «یواس‌اس نیمیتز» را به خارج از خلیج‌فارس فرستاد. در این میان، آمریکا هنوز وضعیت آرایش نظامی کلی خود را به هم نریخته و همچنان بمب‌افکن‌های بی ۵۲ و زیردریایی‌های خود را که هردو قابلیت تحرکات هسته‌ای را دارند، در منطقه نگه داشته است. در ظاهر اعلام خارج کردن ناو هواپیمابر «یواس‌اس نیمیتز» که به لحاظ نظامی قدرت تهاجمی مناسبی به ارتش تروریستی آمریکا می‌دهد، یک پیام متناقض در جهت بازدارندگی ایران از انتقام سخت، محسوب می‌شود ولی چرا اینکار صورت گرفته است؟! الف: خارج کردن ناو هواپیمابر «یواس‌اس نیمیتز» در شرایطی که آمریکایی‌ها پیش از این مدعی بودند که ایران ممکن است در ایام سالگرد شهادت حاج قاسم سلیمانی، دست به یک عملیات انتقامی بر علیه آنها بزند و به همین دلیل برای بازدارندگی ایران این ناو باید در منطقه حضور داشته باشد، به معنای آن است که آنها حضور این ناو را یا دیگر بازدارنده نمی‌دانند و یا مهمتر از آن نگران هستند که این ناو در شرایط جنگی توسط سپاه از بین برود. به معنای دیگر آمریکایی‌ها به خوبی باور دارند که در صورت جنگ در منطقه، منهدم کردم ناوهای آن توسط سپاه یک امر محتمل و قابل تحقق است. ب: در شرایط حساس و افزایش کم‌سابقه تقابلی که این روزها میان آمریکا و ایران در حال رخ دادن هست، محاسبات دو طرف برای یکدیگر در حال به‌روز شدن نیز است. این روزهای حساس بالاخره خواهد گذشت، ولی از رفتار این روزهای آمریکا می‌توان قضاوت‌های مهم داشت و محاسبات جالبی را به دست آورد. تنها در یک مورد، چندی قبل در نخستین روز از برگزاری رزمایش بزرگ پیامبر اعظم ۹، نیروی دریایی سپاه اقدام به استفاده از مدل ناوهواپیمابر نیمیتز آمریکا به عنوان هدف، کرد و آن را با شلیک موشک‌های متعدد مورد اصابت قرار داد و سپس، نیروهای ویژه دریایی سپاه، با اجرای عملیات هلی‌برن، وارد ناو شده و آن را به طور کامل تسخیر کردند. در آن رزمایش، سپاه پاسدران نشان داد که می‌تواند در شرایطی آسان در حدود بیست دقیقه حداقل ۴۰۰ راکت ۱۰۷ میلیمتری، نزدیک به ۱۲ موشک کروز ضدکشتی نصر و تعدادی موشک بالستیک خلیج‌فارس و فاتح به سوی هدف مورد نظر شلیک کند. بر اساس برآوردهای منتشر شده در کمتر از بیست دقیقه بعد از اصابت تعداد زیادی از موشک‌های بالستیک، کروز و راکت به ناو، ناوهواپیمابر آمریکایی دیگر قادر به عملیات و حتی طی مسیر معمولی به علت آتش‌سوزی و انفجار بخش‌های دیگر ناو از جمله جنگنده‌ها، مخازن سوخت و یا حتی مهمات داخل ناو در دریا نخواهد بود. همچنین در صورت عملیات مدکور حداقل ۲ هزار نفر از ۴ هزار یا ۶ هزار نفر پرسنل مستقر در ناو در همان دقایق اولیه کشته خواهند شد. به نظر می‌رسد که پیام آن رزمایش را آمریکایی‌ها به خوبی دریافت کردند و این روزها نیز آن پیام مجددا به یادشان افتاده و یا به یادشان آورده‌اند. انتهای پیام /
به گزارش خبرگزاری فارس از گرگان، مصیب عباسی ظهر امروز در گفت‌وگوی تحلیلی تبیینی با موضوع بصیرت، ملت حسینی، مکتب شهید سلیمانی در گرگان اظهار کرد: وقتی مقام معظم رهبری بارها می‌فرمایند دشمن قابل‌اعتماد نیست اما برخی در کشور همچنان اصرار مذاکره با آمریکا را دارند، هر زمانی که به ندای مقام معظم رهبری به موقع جواب داده شد ۹ دی و حماسه خلق می‌شود، امام امت همواره تاکید دارند آمریکا شیطان بزرگ است، باید بدانیم سازش با آمریکا به کشور ضربه می‌زند. وی با اشاره به اینکه در تاریخ انقلاب اسلامی وقایع مهمی در دی‌ماه ثبت‌شده است، تصریح کرد: یکی از وقایع تاریخی استیصال بر هیمنه و بدنه ارکان حکومت پهلوی بود که عزم انقلابی ملت از آینده‌بینی امام سبب شد تا انقلاب اسلامی ایران به وقوع بپیوندد، ۱۷ دی در تاریخ پهلوی روز تجدید زن ایرانی با ممنوع کردن حجاب نامگذاری شد و ۹ دی ۱۳۸۸ نیز خروش ملت علیه فتنه‌گران بود که مردم تائید همه‌جانبه، آگاهانه و عاشقانه گفتمان انقلاب اسلامی را را رقم زدند. * هر فتنه و توطئه‌ای که در جامعه اسلامی بروز کند با بصیرت مردم خنثی می‌شود این استاد دانشگاه بیان کرد: اگر همه تاریخ اسلام را ورق بزنیم پرمعناترین حضور مردم را می‌بینیم، هر فتنه و توطئه‌ای که در جامعه اسلامی بروز کند با بصیرت مردم خنثی می‌شود. عباسی یکی از مطالبات مردم در حماسه ۹ دی سال ۱۳۸۸ مجازات سران فتنه بود، افزود: رافت انقلاب اسلامی باعث شد که سران فتنه حصر شوند. وی با اشاره به پرورش انسان‌های بزرگ در مکتب انقلاب اسلامی گفت: در مکتب انقلاب اسلامی بزرگانی همچون امام راحل، مقام معظم رهبری، آیت‌الله فقید مصباح‌یزدی، شهید رجایی، شهید باهنر، شهید بهشتی و … پرورش یافتند که هر کدام خدمات بزرگی در کارنامه انقلاب اسلامی دارند. این استاد دانشگاه با تاکید بر اینکه انقلاب اسلامی ایران بر پایه دین اسلام مدل‌سازی و نظام‌سازی می‌کند، بیان کرد: تداوم‌دهنده مکتب حسینی، مکتب امام خمینی (ره)، مکتب سلیمانی است که یک گفتمان بیدارکننده است و انشاءالله رهروان این مکتب ادامه‌دهنده آن باشند. * شهید سلیمانی هیچ‌گاه از مسیر خودسازی فاصله نگرفت / مقاومت در مکتب ولایت باید عالمانه، هوشمندانه و غایت‌مندانه باشد عباسی گفت: شکل تربیتی شهید سلیمانی از دوره کودکی تا شهادت قابل مطالعه است، انسان‌های بزرگ قطار مسیر تربیتی درستی داشتند در غیر این‌صورت به این درجه از تاثیرگذاری، محبوبیت و جهانی شدن نمی‌رسیدند. وی با اشاره به ذوب شدن شهید سلیمانی در مکتب اسلام، ابراز کرد: یکی از ویژگی‌های شهید سلیمانی خودسازی است این شهید هیچ‌گاه از مسیر خودسازی فاصله نگرفت و در مسوولیت‌های مختلف منشاء خیر و برکت بود. این استاد دانشگاه گفت: در مهندسی اجتماعی، فرهنگی و اقتصادی مقاومت لازم است اما منابع و مصالح آن باید چه باشد که با تکانه‌های ملی و جهانی فرو نریزد. عباسی ادامه داد: دشمن در حال تهاجم است و مومنان راست قامت هستند، انقلاب اسلامی فرهنگ مقاومت را بنا کرد مقاومت در مکتب ولایت باید عالمانه، هوشمندانه و غایت‌مندانه باشد. * تحریف انقلاب اسلامی را تهدید می‌کند / شهید سلیمانی یک عینیت تمام‌عیار انقلاب اسلامی است و ماموریت داریم این عینیت را برای آیندگان منعکس کنیم وی گفت: مقاومت فقط در شلیک کردن و دفاع کردن نیست گاهی قلم و زبان گویا می‌تواند انقلاب اسلامی را در دنیا به درستی تبیین کند. عباسی استکبارستیزی را شاخصه مکتب اسلامی برشمرد و افزود: استکبارستیزی نشانه بلند گفتمان انقلاب اسلامی است طوری حرف نزنیم و قانونی تصویب نکنیم که به روحیه استکبارستیزی خدشه وارد شود. این استاد دانشگاه با تاکید بر اینکه تحریف انقلاب اسلامی را تهدید می‌کند، گفت: شهید سلیمانی یک عینیت تمام‌عیار انقلاب اسلامی است و ما ماموریت داریم این عینیت را برای آیندگان منعکس کنیم، رفتار و کردار شهید سلیمانی را تجلی دهیم تا نسل آینده موج مکتب سلیمانی را پراشتیاق ببیند. انتهای پیام / ۸۳۰۰۱
به گزارش خبرگزاری فارس از خرم‌آباد، حامد ویسکرمی ظهر امروز در مراسم نخستین سالگرد شهادت حاج قاسم سلیمانی، ضمن تسلیت ایام فاطمیه و شهادت سردار سلیمانی، اظهار کرد: امروز شاهد برگزاری رزمایش نهضت کمک مومنانه و احسان و همدلی به مناسبت بزرگداشت سالگرد شهادت حاج قاسم سلیمانی و ابوالمهدی و یارانش هستیم. وی خاطرنشان کرد: شهید سلیمانی شخصیتی بزرگ بودند که در طول زندگی و با شهادتشان درس‌های بزرگی برای ما تا ابد باقی گذاشته‌اند. مدیرکل ستاد اجرایی فرمان حضرت امام (ره) در لرستان بیان داشت: شهید سلیمانی به ما آموخت فرصت‌هایی که در تهدیدها وجود دارد به مراتب فراتر از خود فرصت‌هاست، شخصیتی که فعل ما می‌توانیم را به معنای واقعی تحقق بخشید. ویسکرمی بیان داشت: ستاد اجرایی فرمان حضرت امام (ره) در کنار خدمات سپاه و بسیج سازندگی لرستان اقداماتی را از جمله توزیع ۱۵ هزار بسته معیشتی، لوازم‌التحریر و بسته بهداشتی تدارک دیده‌شده است. وی از توزیع ۱۰۰ بسته لوازم خانگی بین ۱۰۰ خانواده نیازمند خبر و ادامه داد: در مجموع ۵۰ ایستگاه صلواتی با نام مبارک حاج قاسم سلیمانی ساماندهی شده است که بیش از ۶۰ هزار ماسک را طی هفته جاری به طور رایگان بین مردم توزیع خواهد شد. مدیرکل ستاد اجرایی فرمان حضرت امام (ره) در لرستان با اشاره به طبخ ۱۰ هزار وعده غذای گرم، افزود: این غذاها در مناطق حاشیه‌ای بین نیازمندان پخش می‌شود. ویسکرمی بیان داشت: همچنین طی این هفته عملیات اجرایی ۱۴ طرح عمران روستایی آغاز خواهد شد که شامل تکمیل ۷ باب منزل مسکونی، سه سرویس بهداشتی و حمام، سه طرح آبرسانی و بهسازی چشمه‌ها و یک راه‌شکافی راه روستایی است. وی با اشاره به اجرای برنامه‌های فرهنگی به مناسبت شهادت سردار سلیمانی، اظهار کرد: ۱۱۴ کاروان روایتگری و مداحی امروز در ۱۱۴ محله با محوریت منزل شهدا به انجام مراسم فرهنگی خواهند پرداخت. انتهای پیام /
به گزارش گروه دیگر رسانه‌های خبرگزاری فارس، به مناسبت فرارسیدن سالروز شهادت سردار حاج‌قاسم سلیمانی روزنامه‌های صبح امروز و همچنین سایر رسانه‌ها در قالب‌های مختلف به این جنایت پرداختند که در ادامه بخش‌های مهم این مطالب از نظرتان می‌گذرد. خانه‌های ناامن ترامپ روزنامه فرهیختگان با تیتر «خانه‌های ناامن ترامپ» به موضوع «انتقام سخت» پرداخته و نوشته است: «انتقام سخت» کلیدواژه‌ای است که از دی‌ماه سال گذشته و پس از ترور شهیدان سردار حاج‌قاسم سلیمانی، ابومهدی المهندس و همراهان‌شان در فضای سیاسی و اجتماعی ایران تثبیت‌شده است. درباره اینکه انتقام سخت چیست و مجموع چه مولفه‌هایی آن را تبدیل به «انتقامی سخت» می‌کند، تعریفی صورت نگرفته است، اما از برآیند سخنان رهبر معظم انقلاب و فرماندهان نظامی، می‌توان تا حدودی ابعاد این پاسخ ایران که گفته می‌شود «قطعی» نیز هست را دریافت. حضرت آیت‌الله خامنه‌ای جدا از پاسخ‌هایی که باید در قالب انتقام سخت به استکبار و آمریکا می‌داند، تصریح فرمودند که «قاتل سلیمانی و آمر به قتل سلیمانی باید انتقام‌شان را پس بدهند؛ آن به جای خودش محفوظ است. اگر‌چه به گفته یک عزیزی، کفش پای سلیمانی هم بر سر قاتل او شرف دارد و سر قاتل او هم برود، فدیه‌کفش سلیمانی هم نمی‌شود؛ اما بالاخره غلطی کردند و باید انتقام پس بدهند؛ هم آمر، هم قاتل بدانند که در هر زمان ممکن، هر وقت ممکن شد -ما دنبال وقت ممکن هستیم- باید انتقام‌شان را پس بدهند.» عبارت «ضربه متقابل» به‌خوبی بیانگر پاسخ ایران در ابعاد نظامی به جنایت آمریکایی‌هاست. صحت این گزاره آذرماه سال جاری تایید شد؛ جایی که رهبر انقلاب در دیدار خانواده شهید سلیمانی و دست‌اندرکاران مراسم سالگرد شهادت ایشان، مصداقی‌تر در این زمینه سخن گفتند. ایشان جدا از اینکه از جوانان انقلابی و نخبگان خواستند «هیمنه استکباری را بشکنند و این سیلی سخت را به آمریکا بزنند»، تصریح کردند: «یکی هم اخراج آمریکا از منطقه است.» رهبر انقلاب همچنین درباره چگونگی اخراج آمریکا از «همت ملت‌ها» و همچنین «سیاست‌های مقاومت» سخن گفتند. اشاره به «سیاست‌های مقاومت» به‌خوبی می‌تواند نشان دهد که در روند اخراج آمریکا از منطقه، ضربات نظامی نیز در دستور‌کار قرار خواهد گرفت. ایران پس از سال ۲۰۰۳ و تجاوز نظامی آمریکا به عراق، توانست با انتقال دانش نظامی به مجاهدان عراقی و همچنین ابزار‌های هدفمند همچون بمب‌های کنار جاده‌ای، ضربات سنگینی به آمریکایی‌ها بزند و آنها را ناچار به خروج از عراق بکند اما پس از ظهور داعش، آمریکایی‌ها به بهانه مبارزه با داعش دوباره به عراق بازگشتند. آمریکایی‌ها در یک سال گذشته با وجود مصوبه پارلمان حاضر به ترک عراق نشده‌اند و بر همین اساس به نظر می‌رسد برای اخراج آمریکا هیچ گزینه‌ای به اندازه سیاست‌های مقاومت راهگشا نخواهد بود. انتقام از تیم ترور براساس پیگیری‌های انجام‌شده در دستگاه قضایی و براساس آنچه علی القاصی‌مهر، دادستان تهران اعلام کرده، لیستی ۳۶ نفره از افرادی که در ترور حاج‌قاسم مباشرت، مبادرت و آمریت داشتند، اعم از مسئولان سیاسی و نظامی آمریکا و دیگر دولت‎ها شناسایی شدند. این مقام قضایی نامی از این افراد به میان نیاورده است اما چند نفر کلیدی آمریکایی این پرونده به‌خوبی قابل شناسایی هستند. به‌طور حتم این افراد جزء اصلی‌ترین گزینه‌ها برای انتقام‌جویی خواهند بود. دونالد ترامپ او اصلی‌ترین تصمیم‌گیرنده در پروژه ترور فرمانده نیروی قدس سپاه بوده است. آن‌گونه که رسانه‌های آمریکایی نوشته‌اند تیم امنیت ملی ترامپ به اقامتگاه او در فلوریدا می‌روند و درباره حملات هوایی پنتاگون در عراق و سوریه علیه گروه‌های تحت حمایت ایران گزارشی ارائه می‌کنند. در این جلسه گزارشی به ترامپ نشان داده شد که در آن فهرست، اقدامات بعدی که آمریکا می‌تواند اتخاذ کند، نوشته‌شده بود و در این فهرست هدف قراردادن ژنرال سلیمانی، فرمانده سپاه قدس ایران نیز قرار داشت. ترامپ در این جلسه اجازه ترور فرمانده نیروی قدس را صادر کرد. مایک پمپئو وزیر خارجه آمریکا اصلی‌ترین نقش را در جلب رضایت ترامپ ایفا کرده است. پمپئو در هفته‌های منتهی به این عملیات، در این باره هر روز با ترامپ صحبت کرده و این صحبت‌ها موجب شده ترامپ درخواست معاونش «مایک پنس» و پمپئو برای ترور سردار سلیمانی را تأیید کند. پمپئو سال ۲۰۱۹ پس از آنکه ایران پهپاد آمریکا را سرنگون کرد، تلاش مشابهی انجام داد اما در مجاب‌کردن ترامپ به اقدام تلافی‌جویانه نظامی ناکام مانده بود اما تغییرات در تیم امنیت ملی آمریکا، پمپئو را بار دیگر برای اجرای نقشه‌اش فعال کرد. مایک پنس براساس روایت رسانه‌های آمریکایی، در کنار پمپئو، مایک پنس، معاون رئیس‌جمهور آمریکا نیز نقش پررنگی در توجیه ترامپ برای موافقت با ترور فرمانده نیروی قدس سپاه داشته است. پنس در جلسه برگزارشده در فلوریدا حضور نداشته است ولی در فرآیند تصمیم‌گیری نقش‌آفرین بوده است. بر همین اساس نیز پس از عملیات ترور، به‌دنبال توجیه‌سازی برای آن رفت و مدعی شد: «آمریکا به این دلیل تصمیم بر ترور سردار سلیمانی گرفت زیرا ایران در حمایت از تروریست‌های ۱۱ سپتامبر نقش داشته است.» این ادعای دروغین خیلی زود با واکنش رسانه‌های غربی مواجه شد. مارک اسپر وزیر دفاع وقت آمریکا یکی از کسانی بود که به‌همراه پمپئو به مجتمع تفریحی ترامپ در فلوریدا رفته بود. او یکی از کسانی بود که گزینه ترور سردار سلیمانی را مطرح کرده بود. واشنگتن‌پست نوشته یک عامل مهم در جلب موافقت ترامپ، هماهنگی نزدیک پمپئو و اسپر درباره این عملیات بوده است. این دو که در «آکادمی ارتش آمریکا» هم‌کلاسی بوده‌اند قبل از دیدار با ترامپ، با یکدیگر درباره این عملیات صحبت کرده و آن را مورد بررسی قرار داده بودند. مایک میلی مایک، رئیس ستاد مشترک نیروهای مسلح آمریکا هم به‌همراه اسپر در جلسه ۲۹ دسامبر با ترامپ حضور داشته است. او و اسپر یک روز قبل فهرستی اولیه از گزینه‌ها درباره نحوه پاسخگویی به تحولات عراق را ارائه کرده بودند که در میان آنها ترور سلیمانی یکی از گزینه‌های اصلی برای واکنش به ایران بوده است. او پس از این عملیات در گفت‌وگوی کوتاه با خبرنگاران در پنتاگون، درباره دلیل ترور سردار شهید سلیمانی، مدعی شد او درحال برنامه‌ریزی برای اقدام علیه منافع آمریکا در منطقه بود و باید هدف قرار گرفته می‌شد. جینا هسپل رئیس سی‌آی‌ای، از مشتاقان این عملیات بوده است. او معتقد بود به‌حد کافی اطلاعات درمورد طرح حمله به اهداف آمریکایی در دسترس است. جینا هسپل نقش اساسی در طراحی، جاسوسی و ترور سردار سلیمانی داشته است. او در مقری در شهر لانگلی در ایالت ویرجینیا و مارک اسپر، وزیر دفاع آمریکا از نقطه‌ای متفاوت، صحنه‌های ورود قاسم سلیمانی به بغداد و استقبال ابومهدی المهندس از او و سپس سوار شدن به خودرو را درحالی‌که سه پهپاد آمریکایی، هر یک مجهز به چهار موشک هل‌فایر بر فراز موقعیت قرار گرفته بودند، نظاره می‌کردند. ایران به‌جز قاتلان شهید سلیمانی انتقام از حاکمیت آمریکا را هم در دستور‌کار دارد معاون سیاسی سپاه پاسداران نیز در گفت‌وگو با روزنامه فرهیختگان گفت: وقتی اولین اقدام جدی صورت گرفت و پایگاه عین‌الاسد موشک‌باران شد و ضربه سنگینی برای آمریکایی‌ها بود، خود مقام‌معظم‌رهبری فرمودند که فقط یک سیلی زده شد اما این کجا و انتقام سخت کجا. سردار یدالله جوانی افزود: محصول این انتقام سخت درنهایت باید خروج آمریکایی‌ها از منطقه باشد اما در این میان آنچه مقام‌معظم‌رهبری تصریح فرمودند، این است که بخشی از این انتقام سخت متوجه آمران و عاملان می‌شود، یعنی کسانی که در این موضوع دست داشتند؛ از شخص ترامپ که آمر بوده و دستور داده و بعد ابراز خوشحالی کرده تا شخصیت‌های دیگر که به‌نوعی در این جنایت دخیل بودند. وی ادامه داد: آمریکایی‌ها در این سال‌ها میلیاردها دلار هزینه کردند تا بر منطقه مسلط شوند. اما حاج قاسم سلیمانی به‌عنوان فرمانده مقاومت طی این سال‌ها تمام طرح‌های آمریکا را با شکست مواجه کرد، لذا تلاش آمریکایی‌ها برای ادامه حضور، ترور سردار قاسم سلیمانی است، بنابراین وقتی آمریکا چنین هدفی را از ترور سردار داشت، انتقام این کار هم این است که باید این حضور آنها در منطقه سریعا پایان پذیرد. معاون سیاسی سپاه پاسداران خاطرنشان کرد: منطقه به هیچ‌عنوان تحمل حضور مستمر و ادامه‌دار آمریکایی‌ها را ندارد، چراکه مقاومت مردم پایه است و حاج قاسم فرهنگ مقاومت را در منطقه نهادینه کرده است. در این شرایط نیز مردم به پا خاسته و بیدارشده‌اند و اجازه نمی‌دهند آمریکایی‌ها بخواهند طبق برنامه‌هایی که از گذشته در سر داشتند، برای دوره طولانی در منطقه ما بمانند. حاج‌قاسم نماد هویتی ایران بود و انتقام سخت باید ناظر به هویت آمریکا باشد همچنین ابوالفضل ظهره‌وند، کارشناس مسائل بین‌الملل در گفت‌وگو با روزنامه فرهیختگان به بررسی ابعاد انتقام سخت ایران از قاتلان و آمران دخیل در ترور شهید حاج‌قاسم سلیمانی پرداخت و گفت: سردار سلیمانی درست است که فرد بود ولی نماد هویتی ایران بود و ضربه‌ای که با شهادت حاج‌قاسم زدند ضربه به ملت ایران بود، بنابراین ما باید بدانیم آن ضربه‌ای که می‌تواند به ساختار ایالات‌متحده وارد شود، چه ضربه‌ای است کمااینکه بخشی از این به بازی شیطنت‌آمیز آمریکایی‌ها برمی‌گردد. وی افزود: ناو هواپیمابر نیمیتز را از خلیج‌فارس خارج کردند و از آن‌سو هواپیمای B ۵۲ می‌آورند و از این‌رو خود آنها این بازی را دامن می‌زنند؛ آوردن زیردریایی اتمی به خلیج‌فارس و رفتارهای ماجراجویانه در منطقه یکی از عواملی است که این فضا را ایجاد می‌کند، بنابراین تصمیم نقطه‌نهایی با مقامات اصلی نظام خواهد بود و باید ببینیم چگونه این اتفاق شکل می‌گیرد. اما قطعا این انتقام درباره یک فرد یا منطقه و موضوع خاص نیست و باید بدانیم نماد کدام است، لذا نماد شیطان مورد ضربه سخت ایران قرار می‌گیرد. آمریکا حتی از سایه حاج‌قاسم هم می‌ترسید سردار اسماعیل کوثری، مشاور فرمانده کل سپاه پاسداران نیز در گفت‌وگو با روزنامه رسالت در وصف سردار سپهبد قاسم سلیمانی بیان کرد: آمریکا در نیمه‌های شب مانند دزدانی که کاروانی را در تاریکی شب غارت می‌کنند در یک کشور ثالث سردار عزیز ما را ترور کردند و این درحالی بود که سردار سلیمانی، مهمان عراقی‌ها بود و با مجوز و هماهنگی دعوت‌شده بود. وی تأکید کرد: حاج قاسم در مقابل دشمن مانند امام حسین (ع) می‌ایستاد و نماز برگزار می‌کرد و در نیمه‌های شب هم همین‌طور بود. او این‌چنین عمل کرد که آنچنان مورد رضای خدا و مردم قرار گرفت و خداوند نیز عظمتی نصیبش کرد که دشمن از فکر او می‌ترسید و شبانه دنبال سایه او بود. مشاور فرمانده کل سپاه گفت: دشمنان ازجمله آمریکا و رژیم نامشروع صهیونیسم حتی از سایه سردار نیز می‌ترسیدند و تمام جلسات آن‌ها حول محور حاج قاسم می‌چرخید. او تمام معادلات فرماندهان آمریکایی و تروریست‌های منطقه را به‌هم‌ریخته بود و یک‌تنه کل منطقه را فرماندهی می‌کرد. سردار کوثری تأکید کرد: انتقام ایران حتمی و به زودی قابل‌لمس خواهد بود. انتقام خون حاج قاسم، اخراج نیروهای تروریست آمریکا و قطع دست آن‌ها از منطقه غرب آسیاست. حاج قاسم یک فرهنگ و مکتب بود / سردار سلیمانی دیپلمات و مذاکره کننده‌ای قدرتمند بود محمدرضا باهنر، دبیر کل جبهه پیروان در گفت‌وگو با خبرآنلاین با بیان اینکه بدون هر اغراقی باید عرض کنیم که حاج قاسم یک فرهنگ و مکتب بود گفت: یکی او را یک سردار شجاع و بی‌باک می‌دید، یکی او را به عنوان یک دیپلمات و مذاکره کننده قدرتمند و از موضع بسیار با قدرت می‌شناخت. عضو مجمع تشخیص مصلحت نظام افزود: بسیاری از مسائل سیاسی و گرفتاری‌های سیاسی در منطقه را ایشان با صحبت کردن، مذاکره، بحث و گفت‌و‌گو با سران بسیار قدرتمند کشورهای منطقه حل می‌کرد، بعضا حضور حاج قاسم در یک منطقه داستان را تمام می‌کرد و همین که خبر می‌رسید مثلا در منطقه کردنشین عراق حاج قاسم آمده است قال قضیه کنده و تمام می‌شد. وی ادامه داد: این قدرت، این شجاعت، این خرد و این تعامل و تعادل در مسائل سیاسی باعث شد تا حاج قاسم یک پدیده ویژه برای جهان معاصر و جهان آینده و الگویی برای جوان‌های آینده شود. حاج قاسم آخرین نفر ایرانی بود که از فاو بیرون آمد باهنر گفت: در جریان فاو زمانی که شورای امنیت و شورای دفاع به این نتیجه رسیدند که باید فاو تخلیه شود و نیروهای ما باید برگردند، بخش عظیمی از فاو دست لشکر ثارالله بود. زمانی که قرار شد فاو تخلیه شود، حاج قاسم آخرین نفر ایرانی بود که از فاو بیرون آمد ایشان بود. یعنی او سرباز، بسیجی، لشکری، آبدارچی و نگهبانش را فرستاد و خودش پل‌های پشت سرش را با نارنجک تخریب می‌کرد. او در خطرناک‌ترین و حساس‌ترین نقاط جغرافیای حاضر می‌شد در حالی که فرمانده یک لشکر بود. نقش سردار در توسعه تجارت ایران مسیر توسعه و تجارت نیاز به حفاظ امنیتی دارد، به‌خصوص زمانی که یک منطقه جنگ‌های مختلفی را به خودش دیده است. تشویشی که مردم این مناطق، برای امرار معاش دارند و جنگی که تروریست‌های آمریکایی و صهیونیستی به راه انداختند، اقتصاد آن کشورها را تحت تاثیر قرار داده است؛ اما بهبود این اوضاع یک «مرد میدان» می‌خواست که راه تجارت و «توسعه اقتصادی» کشورها را بازکند. سردار قاسم سلیمانی همان مردی است که علاوه بر حفظ امنیت منطقه، راه تجارت و تبادلات برای توسعه اقتصادی را باز کرد؛ راهی که در قالب یک کارگروه و حتی ستاد روابط توسعه اقتصادی شکل گرفت و تجارت صادرات کالاهای کشورمان به عراق به ۹ میلیارد دلار رسید. سردار سلیمانی تنها فرمانده نظامی نبود و ارتباط اقتصادی ایران و عراق را تنظیم می‌کرد و اجازه نداد تا توسعه اقتصادی طرفین تحت تاثیر جنگ قرار گیرد. شهید سلیمانی معتقد بود میزان فرصتی که در بحران‌ها وجود دارد، در خود فرصت‌ها شکل نمی‌گیرد اما باید متوجه شد و نترسید و نترساند. هرچند شهادتش غم در دل دوستدارانش نشاند اما همچنان او مرد میدان در عرصه نظامی و اقتصادی بود و اکنون سربازانش در تمام این جبهه‌ها گام برمی‌دارند. حسن دانایی‌فر، رییس ستاد توسعه روابط اقتصادی ایران با عراق و سوریه در گفت‌وگو با خبرنگار روزنامه صبح نو با اشاره به نقش سردار سلیمانی در توسعه روابط اقتصادی کشورمان با عراق، عنوان کرد: این توسعه روابط اقتصادی که با عراق یا سوریه همچنان ادامه دارد، مسیر و ریل‌گذاری جمهوری اسلامی ایران است که افرادی مانند سردار شهید سلیمانی در آن موثر واقع شدند. سفیر سابق ایران در عراق با اشاره به اینکه معماری و فکر سردار سلیمانی همچنان ادامه دارد، تصریح‌کرد: شهید سلیمانی قدرت خلق کردن داشت و به همین دلیل معمار مقاومت است. سردار سلیمانی قدرت، توان و ذهن سیال پویایی داشت که مدام تحلیل و خلق می‌کرد و فقط به عنوان یک فرد نظامی نبود. شاید سردار سلیمانی یک مسوول نظامی بود اما در موضوعات فرهنگی، سیاسی و موضوعات مختلف و دیپلماسی نیز دستی داشت. سلیمانی معمار مقاومت بود و با کارهای جاودانه‌ای که کرد، سال‌های سال این تصمیم‌گیری‌ها و تلاش‌ها، ماندگاری خودش را خواهد داشت. نبودش و فقدانش ضایعه بزرگی است اما معماری و فکرش و سازماندهی او ادامه راه را همچون گذشته خواهد داشت. انتهای پیام /
به گزارش خبرگزاری فارس از یاسوج حسین کلانتری در نشست ستاد کرونای استان کهگیلویه و بویراحمد اظهار کرد: در اولین سالروز شهادت عارف مجاهد خدایی هستیم شخصیتی که از خاک به افلاک رسید در طول تاریخ شخصیت‌هایی داشته‌ایم که به اهل مکتب بیت نزدیک بوده و همین افراد تحول‌آفرین شدند. استاندار ادامه داد: شخصیت‌هایی که در عرصه‌های مختلف درخشیدند مثل شهید سلیمانی که زندگی او سراسر تبعیت از قرآن و اهل‌بیت بود و ولایت مداری و امام مداری او چنان بود که در امام و رهبری ذوب‌شده بود و عبد الهی گشته و خود را به خدا سپرده بود و تفسیر عملی از آیات قرآن است. وی گفت: خیلی از کشورها و ملت‌ها و مردم دنیا امروز را پاس داشته‌اند، سیره عملی آن شهید نشان می‌دهد که چه قدر به خودسازی پرداخته و این همه با منطق و شجاعت و درایت بوده که بسیاری از شخصیت‌های بزرگ دنیا مثل پوتین تقاضای دیدار با سردار سلیمانی را داشته‌اند. کلانتری گفت: در عرصه بین‌المللی تاثیر گذار بود چرا که تروریست‌ها برای بر هم زدن امنیت جهان وارد گود شده بودند و اکنون حکومتی به نام داعش به واسطه همت سردار سلیمانی وجود ندارد. وی در ادامه گریزی به وضعیت کرونا در استان زد و گفت: چند تصمیم جدید باید گرفت اول باید وضعیت نارنجی بویراحمد و کهگیلویه رابه زرد تبدیل کنیم برای این کار باید تیم‌هایی تشکیل دهیم و آقای بانشی و خانم صفایی و فرمانداران باید وارد میدان شوند و طبق تصمیم سه نفره در این دو شهر اقدام شود. وی گفت: طرح شهید سلیمانی خوب و فعال است نیروهای درگیر نباید در بعد از ظهرها تعطیل شوند و فقط شیفت‌ها باید جابجا شوند مصوبه دیگر ما هر نمونه مثبتی که داریم باید ۱۵ تست از اطرافیان آن‌ها نیز داشته باشیم. استاندار خاطرنشان کرد: به شدت نگران موج بهمن‌ماه هستیم که می‌تواند آسیب جدی ایجاد کند مجموعه بیمارستان‌ها و نیروهای درمانی و بهداشتی ما تلاش‌های زیادی کرده‌اند اما نباید دست از تلاش بداریم و باید در این دوره تنفس، ریکاوری داشته باشیم. وی ادامه داد: نوع جهش‌یافته ویروس در کشورهای همسایه دیده‌شده و به شدت مرزهای ما تحت کنترل است که باید از ظرفیت طرح شهید سلیمانی بیش از این استفاده شود. استاندار گفت: کنترل‌های نیروی انتظامی باید بیشتر شود به خصوص در ورودی شهر یاسوج و شهرداری نیز بخشی از دیوار آرامستان را بسازد تا عبور و مروری انجام نشود و هر جایی که قرار است تشییع جنازه‌ای باشد لازم است با خانواده متوفی صحبت شود در صورت بی‌توجهی با مستندسازی شود تا برخورد لازم را داشته باشیم. وی افزود: چشم و هم چشمی و رقابت در تشییع جنازه‌ها چه معنایی دارد در هر مراسمی تیراندازی داشتند مستندسازی شده و بعد سراغ افراد بروند و سلاح‌ها جمع شود. انتهای پیام / ۸۲۰۰۹
به گزارش خبرگزاری فارس از جزیره خارگ، سردار سرتیپ پاسدار احمد محمدی‌زاده پیش از ظهر امروز در مراسم اولین سالگرد سپهبد شهید حاج قاسم سلیمانی در جزیره خارگ نقش شهید سردار سلیمانی در مبارزه با داعش مثال زدنی عنوان کرد و اظهار داشت: احیای دفاع وطنی و حشد الشعبی از نقش‌های مؤثر و راهبردی سردار سلیمانی در سوریه و عراق بود که صحنه مبارزه را تغییر داد. رئیس گروه مدیریت و فرماندهی مرکز راهبردی سپاه پاسداران با بیان اینکه شهید سلیمانی مزد ۴۰ سال مجاهدت خود را گرفت گفت: شهید حاج قاسم سلیمانی ۳۲ سال در دفاع مقدس حضور داشت و در جبهه‌ای دیگر شهید شد. وی با بیان اینکه با در اتاق و پشت میز نشستن مشکلی کشف نمی‌شود که بخواهد حل شود افزود: سردار شهید سلیمانی نزدیک به صحنه و به دقت موارد را پیگیری می‌کرد. محمدی‌زاده با بیان اینکه مردم ما در جنگ اقتصادی مقاومت ویژه‌ای از خود نشان داده‌اند گفت: مطمئنا این صبر و استواری نتیجه‌بخش خواهد و ثمره آن را در سال آینده و دولت جدید خواهند دید. وی با بیان اینکه افکار گروه‌های تکفیری برگرفته از افکار وهابیون بود گفت: این گروه‌های تکفیری زیر نظر دستگاه‌های اطلاعاتی غرب مدیریت می‌شد. جریان وهابیت در عربستان سعودی میدان پیدا کرد، ولی روحانیت شیعه اجازه میدانداری را نداد. رئیس گروه مدیریت و فرماندهی مرکز راهبردی سپاه پاسداران نقش کشورهای همسایه در شکل‌گیری داعش را مؤثر دانست و تصریح کرد: این جریان تکفیری با در اختیار گرفتن پادگان‌های نظامی منطقه تجهیزات این پادگان‌ها در اختیار خود قرار می‌گرفت. داعش با امکاناتی که در اختیار داشت و رژیم‌های عربی این جریان تکفیری را تا دندان مسلح کرد. وی افزود: اساسنامه ۲۰ صفحه‌ای داعش که به دست نیروهای انقلابی افتاد یک جمله در مورد آمریکا و رژیم صهیونیستی نوشته نشده بود و نفرت پراکنی بر علیه ایران را رواج داده بودند. انتهای پیام / ر
به گزارش خبرگزاری فارس، باشگاه اینتر لحظاتی پیش با انتشار بیانیه‌ای اعلام کرد شرکت سانینگ چینی قصد فروش این باشگاه را ندارد و شایعات اخیر را تکذیب کرد. روز گذشته یک رسانه ایتالیا مدعی شد شرکت سانینگ به دلیل قوانین سخت‌گیرانه دولت چین در زمینه سرمایه گذاری‌های خارجی قصد فروش باشگاه اینتر را دارد. انتهای پیام /
اخبار شرکتها؛ به گفته حمیدرضا رنجبری، مدیرعامل سپیدار سیستم، حضور در فرا بورس منجر به تغییرات قابل توجهی در سپیدار سیستم می‌شود؛ از جمله ارزش‌گذاری واقعی، اعتباربخشی و اعتمادسازی در بازار که مسیر شرکت را برای جذب بیشتر مشتری‌های جدید نیز هموار می‌کند. سپیدار سیستم حالا با بیش از یک دهه فعالیت هم از نظر مالی و هم از نظر فنی در شرایطی قرار دارد که می‌تواند اعتماد فعالان بازار سرمایه را جلب کند. در همین راستا شرکت بورس و اوراق بهادار با درج شرکت «سپیدار سیستم» با کد «۷۲۲۰» و نماد «سپیدار» در فهرست نرخ‌های بازار دوم بورس، مجوز عرضه ۱۵ درصد از سهام شرکت را صادر کرده است. پیش‌بینی می‌شود عرضه این نماد به محض قیمت‌گذاری انجام شود. بر اساس اعلام مدیرعامل این شرکت، ۱۵ درصد از سهام شرکت سپیدار سیستم، معادل ۳۰ میلیون سهم از مجموع ۲۰۰ میلیون سهم این شرکت عرضه خواهد شد. چشم‌انداز سپیدار سیستم برای رشد و توسعه تغییر سریع و گسترده تکنولوژی تولید و ارائه خدمات در دهه‌های اخیر، گرایش به ایجاد بنگاه‌های کوچک و متوسط با هدف انعطاف‌پذیری بالاتر را افزایش داده است. به طوری که طبق اعلام بانک جهانی امروزه بیش از ۴۰۰ میلیون کسب و کار کوچک و متوسط در دنیا در حدود ۵۰ درصد تولید ناخالص داخلی (GDP) کشورها را ایجاد می‌کنند و ایران نیز در گزارش‌های جهانی رتبه‌بندی قابل توجهی را در ابعاد مختلف کسب وکارهای کوچک و متوسط به خود اختصاص داده است. گزارش سازمان نظارت جهانی کارآفرینی (GEM) در سال ۲۰۲۰ نشان‌دهنده افزایش استقبال ایرانیان در ایجاد شرکت‌های کوچک و متوسط در حوزه‌های کاری مختلف است. میزان تثبیت و موفقیت این کسب و کارها در ایران اوضاع بسیار مساعدی را نسبت به آمار میانگین جهانی طی می‌کند. امروزه تکنولوژی و فناوری به صورت مستقیم بر روی موفقیت و افزایش انعطاف‌پذیری کسب و کارها تأثیرگذار است. یکی از ابزارهای فناوری محور که به رشد و توسعه کسب و کارها کمک شایانی می‌کند، بهره‌مندی از نرم‌افزارهای یکپارچه کسب و کار مانند حسابداری، حقوق و دستمزد، فروش و …. است که نقش بسیار پر رنگی در بهبود و منظم شدن فرآیندها دارند که به تصمیم‌گیری‌های درست و دقیق مدیران منجر می‌شود. شرکت همکاران سیستم در سال ۱۳۸۷ با هدف پاسخگویی به نیاز نرم‌افزاری کسب و کارهای کوچک در کشور، یک شرکت تخصصی و چابک تحت نام «سپیدار سیستم آسیا» تأسیس کرد. شرکتی که امروزه جزو موفق‌ترین و شناخته شده‌ترین شرکت‌های فعال در حوزه نرم‌افزاری ایران محسوب می‌شود. سپیدار سیستم امروزه بخش قابل توجهی از تقاضای بازار نرم‌افزارهای مالی را تأمین می‌کند بازاری که به لطف توسعه استارتاپ‌ها و شرکت‌های کوچک رو به رشد به سرعت در حال گسترش است. آمارها نشان می‌دهد که بخش عمده شرکت‌های تازه تأسیس‌شده، سپیدار را برای مدیریت فرآیندهای مالی کسب‌وکار خود انتخاب کرده‌اند. از سوی دیگر سپیدار سیستم به پشتوانه اعتبار فنی قابل‌اتکای همکاران سیستم از بلوغ لازم برای حرکت سریع در بازار نرم‌افزار برخوردار است و توجه بازار سرمایه به شرکت‌های تکنولوژی محور نیز نشان‌دهنده درک بازار از مسیر رشد آینده آن‌ها است. سپیدار سیستم یک شرکت دانش‌بنیان و متشکل از سرمایه انسانی متخصص است که متناسب با نیاز و ابعاد کسب و کارهای کوچک و متوسط در حوزه‌های مختلف، محصول عرضه می‌کند. اصلی‌ترین محصول این شرکت، مجموعه نرم‌افزارهای «سپیدار» است، نرم‌افزاری که برای مدیریت هوشمندانه شرکت‌ها طراحی‌شده است. محصول دیگر این شرکت نرم‌افزار حسابداری-فروشگاهی «دشت» ویژه اصناف و فروشگاه‌ها است. توسعه شبکه فروش و خدمات در سراسر کشور با هدف پوشش دهی حداکثری بازار از مزایای رقابتی شرکت سپیدار سیستم در راستای رشد کسب و کار خود بوده است که هم‌اکنون با ورود به دوازدهمین سال فعالیتش، با بیش از ۲۹۰ نمایندگی فروش و خدمات در سراسر کشور و ساختاری چابک و پرتکاپو به یکی از قدرتمندترین بازیگران بازار نرم‌افزار تبدیل‌شده است. رشد مستمر درآمد، همراه با حاشیه سود بالا سپیدار سیستم همواره با ارائه محصولات جدید و تکمیل سبد محصولی خود به دنبال پاسخگویی نیازهای نرم‌افزاری کسب و کارها در صنایع مختلف بوده است. این شرکت، با ارائه نرم‌افزار حسابداری سپیدار توانسته نیازهای نرم‌افزاری بازار وسیعی از شرکت‌های بازرگانی، تولیدی، پیمانکاری، خدماتی و شرکت‌های فعال در حوزه پخش را پوشش دهد. تعداد مشتریان سپیدار سیستم در طی ۱۲ سال فعالیت با رشد بسیار سریع به بیش از ۶۷ هزار کسب و کار رسیده و علاوه بر هدف افزایش سهم بازار خود به دنبال تکمیل سبد مشتریان فعلی خود نیز است. این شرکت در حوزه درآمد نیز جهش قابل توجهی را داشته است به طوری که میزان درآمد شرکت از محل فروش محصولات و خدمات از سطح ۱۴۳ میلیون تومان در سال ۱۳۸۸ به بیش از ۳۸ میلیارد تومان در سال ۱۳۹۸ رسیده است و انتظار می‌رود درآمد شرکت در سال ۱۳۹۹ به بیش از ۷۰ میلیارد تومان برسد. رشد چشم‌گیر درآمد سپیدار سیستم به‌گونه‌ای است که تنها مقایسه درآمد سال ۱۳۹۸ نسبت به سال ۱۳۹۷ گویای افزایش ۶۵ درصدی است و این روند افزایشی درآمد با شناسایی سریع نیازهای نرم‌افزاری کسب و کارها و ارائه به‌موقع آن به بازار همچنان ادامه خواهد داشت. این روند افزایشی درآمد به همراه کسب درآمد از محل پشتیبانی مشتریان و مدیریت کارآمد هزینه‌های شرکت حاشیه سود بالایی را برای کسب و کار سپیدار سیستم ایجاد کرده است به نحوی که حاشیه سود عملیاتی شرکت از ۱ درصد در سال ۸۸ به ۶۴ درصد در سال ۹۸ رسیده است که می‌تواند نویدبخش آینده‌ای روشن برای سپیدار سیستم باشد. فعالیت‌ها و افتخارات به گفته حمیدرضا رنجبری مدیرعامل سپیدار سیستم، رمز موفقیت این شرکت ایجاد یک ساختار چابک، پویا و متشکل از تیم‌های تخصصی و مجرب است. ماحصل تلاش‌های این مجموعه تولید نرم‌افزارهای یکپارچه‌ای است که ضمن بهره‌مندی از کاربری آسان با تقاضای مشتری تطبیق داده‌شده است. سپیدار سیستم در راستای برقراری ارتباط مستقیم با جامعه هدف و شناخت دقیق نیازهای بازار، طی چهار سال اخیر رویدادها و همایش‌های تخصصی متعددی را با حضور بیش از ۱۰۰ هزار حسابدار و مدیر مالی به منظور ارتقای سطح دانش مالی مخاطبان و فروش بیشتر محصولات به واسطه آشنایی بیشتر بازار هدف با نحوه کار با نرم‌افزارها و تطبیق آن با نیازهای مخاطبان هدف برگزار کرده است. سپیدار سیستم با هدف آشنایی مخاطبان قبل از ورود به بازار کار با محصولات شرکت تا به امروز با بیش از ۸۰۰ واحد دانشگاهی، مدارس فنی و حرفه‌ای و موسسات آموزشی همکاری داشته است و بیش از ۴۰ هزار دانشجو در سال با نرم‌افزار سپیدار به صورت کاربردی آشنا می‌شنود که این موضوع در موفقیت آینده شرکت سهم به سزایی دارد. شرکت سپیدار سیستم توانسته است با کسب امتیازات بالا در شاخص‌های قیمت، کیفیت، خدمات محصول و رضایت مشتریان، در دو سال متوالی ۱۳۹۴ و ۱۳۹۵ گواهینامه حمایت از حقوق مصرف‌کننده را دریافت کند. این شرکت در سال‌های ۱۳۹۶ و ۱۳۹۷ نیز تندیس حمایت از مصرف‌کنندگان را از سوی این سازمان دریافت کرده است. در ششمین اجلاس سراسر و ملی یکصد برند برتر و ارزش‌آفرین سال ۱۳۹۶ نیز شرکت سپیدار سیستم، موفق به دریافت تندیس زرین شد. همچنین سپیدار سیستم پس از بررسی کارگروه ارزیابی شرکت‌های دانش‌بنیان، در تاریخ ۳ شهریور ۱۳۹۹ به جمع شرکت‌های دانش‌بنیان پیوست. انتهای پیام / ب
به گزارش خبرگزاری فارس، حجت‌الاسلام عبدالحسین خسروپناه، معاون علوم انسانی و هنر سازمان مرکزی دانشگاه آزاد و رئیس سابق موسسه حکمت و فلسفه در پی ارتحال علامه مصباح یزدی، عمار رهبر معظم انقلاب پیام تسلیتی صادر کرد که متن آن به شرح ذیل است: بسم‌الله الرحمن الرحیم انالله و انا الیه راجعون اذا مات المؤمن الفقیه ثلم فی الاسلام ثلمة لایسدها شیء عروج ملکوتی استاد حکیم، فقیه مفسر، مجاهد انقلابی و متفکر مجتهد حضرت علامه آیت‌الله مصباح یزدی در سالگرد شهادت سردار دل‌ها حاج قاسم سلیمانی و اربعین شهادت دانشمند هسته‌ای حاج محسن فخری‌زاده، غم سنگین دیگری بر دل ولایتمداران و مومنان نهاد. آیت‌الله مصباح یزدی، شخصیت کم‌نظیر جهان اسلام بود که رسالت گفتمان‌سازی سیاست اسلامی را از بنیان‌گذار انقلاب اسلامی امام خمینی (ره) آموخت و گفتمان سازی حکمت اسلامی را از استادش علامه طباطبایی و علامه شهید مطهری پیروی کرد و سلوک معنوی و طی کردن منازل عرفانی را به ویژه هنگام اقامه نماز در مدرسه عرفانی استادش آیت‌الله العظمی بهجت فرا گرفت. وی با منطقی عقلی و حکمتی قرآنی و بیانی رسا به تبیین و اثبات باورهای دینی و ارزش‌های اسلامی و آرمان‌های جمهوری اسلامی و دفاع از آن‌ها پرداخت. او یاری مخلص و همرزمی مجاهد برای امام خمینی و مقام معظم رهبری و خاری در چشم مارکسیست‌ها و لیبرالیست‌ها و‌ضد انقلاب‌ها بود. مصباح، مصباح عقول و قلوب بود که در بحرهای عمیق قرآن و برهان و عرفان اهل بیتی شنا می‌کرد. ایشان نه‌تنها یک فلسفه‌دان که فیلسوف و نظریه‌پردازی توانا در فلسفه اسلامی و فلسفه اخلاق و فلسفه جامعه و فلسفه سیاست و فلسفه معرفت و … بود. خدمات وی در تأسیس موسسه در راه حق و بنیاد باقر العلوم علیه‌السلام و موسسه آموزشی و پژوهشی امام خمینی و تربیت استادان متخصص در علوم انسانی اسلامی و تولید آثار علمی ارزشمند، کم‌نظیر و شگفت‌انگیز بود، افسوس که بسیاری از مدرسان علوم انسانی کشور از این دستاورد عظیم بی‌اطلاع‌اند. شخصیت استاد مصباح برای متفکران و سیاستمداران جهان شناخته‌شده بود، به طوری که برخی از اهل فلسفه در روسیه و آمریکا و اروپا و آفریقا و شرق آسیا و جوامع دیگر اندیشه‌های او را دنبال می‌کردند. حوزه‌های علمیه، حکیم بزرگی را از دست داد. شاید مثل او با تربیت صدها طلبه پس از یک قرن در جامعه اسلامی یافت شود. بنده ناقابل که از دهه شصت تا کنون خوشه‌چین خرمن معرفت و حکمت و هدایت این اندیشمند فرزانه بودم و اینک از فراق این حکیم صمدانی به شدت عزادارم، این مصیبت و ثلمه سنگین ارتحال شیخنا العلامه آیت‌الله مصباح یزدی را به محضر حضرت بقیه الله الاعظم عج و مقام معظم رهبری و خانواده معظم و فرزندان ایشان به ویژه حجج الاسلام دکتر علی مصباح یزدی و دکتر مجتبی مصباح یزدی و دامادشان جناب حجت‌الاسلام والمسلمین محمدی عراقی و همه شاگردان و علاقمندان و استادان و طلاب حوزه‌های علمیه و دانشگاه‌های کشور تسلیت عرض می‌کنم. رضوان و جنت و ریحان الهی و ضیافت علوی نصیب این مجاهد فی سبیل الله باد. والسلام علیکم و رحمة الله و برکاته عبدالحسین خسروپناه حوزه علمیه قم ۱۳ دی ۱۳۹۹ مصادف با ۱۸ جمادی الاولی ۱۴۴۲ انتهای پیام /
به گزارش خبرنگار ورزشی خبرگزاری فارس، علی‌اصغر قربانعلی پور در جریان دیدار این تیم با آلومینیوم اراک با پرتاب توپ به داخل زمین توسط داور اخراج شد و نتوانست تیمش را در بازی گذشته همراهی کند. ظاهرا کمیته انضباطی فدراسیون فوتبال محرومیت یک جلسه‌ای را برای این مربی در نظر گرفته تا وی در دیدار آینده هم نتواند نماینده مشهد را همراهی کند. کمیته انضباطی جریمه نقدی هم برای این مربی در نظر گرفته است. انتهای پیام /
به گزارش حوزه احزاب خبرگزاری فارس، اسدالله بادامچیان دبیرکل حزب موتلفه اسلامی با صدور پیامی، ارتحال آیت‌الله مصباح یزدی را تسلیت گفت. متن این پیام به شرح زیر است: بسم‌الله الرحمن الرحیم رحلت فقیه انقلابی، مجاهد شجاع و صادق و دانشمند حکیم آیت‌الله مصباح یزدی اعلی الله مقامه برای اسلام و مسلمین و خط ولایت، فقاهت و روحانیت ضایعه و ثلمه‌ای بزرگ است. حوزه‌های علمیه و جامعه محترم مدرسین یکی از استوانه‌های محکم خود را از دست دادند. هرچند آثار آن روحانی ارجمند و پرورش یافته‌های وی، برکات ایشان را استمرار خواهند بخشید. این شخصیت برجسته اسلام فقاهت، در سراسر عمر پربرکت خود همواره تبیین‌کننده اصل مهم ولایت‌فقیه و پاسدار خط ولایت بود و مواضع محکم و صریح ایشان در برابر فتنه‌ها، التقاط‌ها و انحراف‌ها فراموش ناشدنی است. حزب موتلفه اسلامی در سالهای خفقان طاغوت با این عالم جهادگر، در ابعاد مختلف و به ویژه در نشریه‌های انقلابی بعثت و انتقام همکاری و همراهی داشت و پس از پیروزی انقلاب از برکات و توجهات ویژه ایشان بهره فراوان یافته است. رحلت ایشان را به محضر ولی امر مسلمین امام خامنه‌ای، مراجع محترم تقلید و جامعه محترم مدرسین حوزه علمیه قم و روحانیت مبارز، طلاب علوم دینی و عزیزان موسسه پژوهشی امام خمینی (ره)، ملت بزرگ ایران و خانواده مکرم ایشان و نیز اعضای حزب موتلفه اسلامی تسلیت گفته، علو درجات برای ایشان و صبر و اجر برای بازماندگان و ارادتمندان این فقیه معظم را مسئلت دارد. اسدالله بادامچیان دبیرکل حزب موتلفه اسلامی انتهای پیام /
به گزارش خبرگزاری فارس از خرم‌آباد، حجت‌الاسلام سید احمدرضا شاهرخی ظهر امروز در مراسم نخستین سالگرد شهادت سردار شهید حاج قاسم سلیمانی و تقارن دهه بصیرت با ایام فاطمیه، اظهار کرد: قرین بودن دهه بصیرت با ایام فاطمیه برای ما پیام‌هایی را به دنبال دارد. وی خاطرنشان کرد: رحلت آیت‌الله مصباح یزدی، عالم بزرگی که با تربیت شاگردان برجسته و تالیفات گران‌سنگ، خدمات شایسته‌ای به عالم اسلام ارائه نمودند، را به ملت شریف ایران تسلیت عرض می‌کنم. نماینده ولی‌فقیه در لرستان، راه رسیدن به مقصد را تیزبینی و بصیرت عنوان و تصریح کرد: بصیرت یعنی شناخت صف دوست از دشمن، اینکه حضرت فاطمه (س) با وجود غم ارتحال پدر، اما برای حق طلبی و دفاع از امام زمانش خطبه بلیغ را ایراد می‌کند، نشان‌دهنده شاخص بصیرت است. شاهرخی بیان داشت: شهید حاج قاسم سلیمانی حضور فعالی در جنگ تحمیلی داشت، هشت سال دفاع مقدس گنجینه گرانبها و ذخیره با ارزشی است که قرن‌ها مملکت اسلامی را بیمه کرده و خواهد کرد. وی در پایان از بسیج سازندگی و سپاه لرستان در جهت حمایت از اقشار نیازمند، بیماران کرونایی و همچنین پاسداری از انقلاب اسلامی، تقدیر کرد. انتهای پیام /
به گزارش خبرگزاری فارس از تبریز، علیار راستگو روز شنبه در جلسه طرح بسیج محله محور با عنوان «طرح حاج قاسم سلیمانی» اظهار داشت: شهرستان‌های آذرشهر، میانه، مراغه، جلفا، اهر، سراب و عجب‌شیر هفت شهرستانی هستند که در وضعیت نارنجی قرار دارند. وی ادامه داد: متاسفانه شهرستان عجب‌شیر از وضعیت زرد به نارنجی تبدیل‌شده است که ضروری است در این شهرستان اقدامات پیشگیرانه بیش از پیش مورد توجه قرار گیرد و وضعیت شهرستان جلفا نیز همچنان در حالت نارنجی باقی‌مانده است. راستگو گفت: محدودیت تردد بین شهری برای شهرستان‌های با وضعیت زرد نداریم ولی در شهرستان‌ها با وضعیت نارنجی محدودیت‌های تردد بین شهری اعمال می‌شود. وی با تاکید بر اینکه باید از تجمعات غیر ضروری جلوگیری کرد، افزود: در برخی شهرستان‌ها گزارش‌هایی مبنی بر برگزاری برخی مراسم‌ها همچون مجالس ترحیم ارائه می‌شود که فرمانداران باید به جد به این موضوع ورود کنند. معاون سیاسی، امنیتی و اجتماعی استاندار آذربایجان‌شرقی با بیان اینکه نباید وضعیت عادی‌انگاری شود، تصریح کرد: مفهومی به نام رعایت پروتکل‌ها در فضاهای سربسته وجود ندارد و در چنین فضاهایی اصلا نباید تجمع شکل گیرد. راستگو با اشاره به اجرای طرح بسیج محله محور در استان یادآور شد: در این طرح پس از شناسایی افراد مثبت توسط مراقبان سلامت، تیم بسیج موظف هستند که اطرافیان فرد بیمار و کسانی که با او در ارتباط بوده‌اند را شناسایی و برای تست به مراکز بهداشت معرفی کنند. وی ادامه داد: در صورتی که فرد شناسایی‌شده از رفتن به مرکز بهداشت خودداری کند، ضروری است تست از فرد در محل انجام گیرد. انتهای پیام / ۶۰۰۰۱ / س
به گزارش خبرگزاری فارس، اردوی آماده‌سازی تیم ملی اسکی آلپاین بانوان ایران از امروز (شنبه) در پیست اسکی دربندسر آغاز شد. همزمان با بازگشایی پیست اسکی دربندسر و با همکاری مدیریت این پیست، بانوان دعوت‌شده به اردوی تیم ملی تمرینات خود را شروع کردند. عاطفه احمدی، صدف ساوه شمشکی، فروغ عباسی، زیبا کلهر و مرجان کلهر نفرات دعوت‌شده به اردوی تیم ملی اسکی آلپاین بانوان هستند که تمرینات خود را نیز نظر سمیرا زرگری دنبال می‌کنند. تیم ملی اسکی آلپاین بانوان ایران در نهایت با ۴ عضو به مسابقات قهرمانی جهان اعزام خواهد شد. مسابقات اسکی آلپاین قهرمانی جهان از ۲۰ بهمن‌ماه تا ۳ اسفندماه به میزبانی کورتینا دامپتزو در ایتالیا برگزار می‌شود. انتهای پیام /
به گزارش خبرگزاری فارس از مشهد، محسن نصرپور، مدیرکل صداوسیمای خراسان رضوی با صدور پیامی، ارتحال «علامه مصباح یزدی» را تسلیت گفت. متن پیام به شرح زیر است: «بسم‌الله الرحمن الرحیم انا لله و انا الیه راجعون ارتحال ملکوتی حضرت آیت‌الله محمدتقی مصباح یزدی، چهره برجسته عالم تشیع از نخبگان علمی، دانشمند و صاحب‌نظر در مسائل اساسی اسلام، رئیس مؤسسه آموزشی و پژوهشی امام خمینی (ره)، عضو برجسته جامعه مدرسین حوزه علمیه قم، نماینده مردم خراسان در مجلس خبرگان رهبری، ضایعه غیرقابل جبران و موجب اندوه، تأثر و تأسف فراوان شد. این عالم ربانی در طول حیات پربرکت خود از محضر اساتید و علمای بزرگ حوزه همچون حضرات آیت‌الله طباطبایی و آیت‌الله بهجت و حضرت امام خمینی (ره) بهره برده و ضمن کسب کمالات معنوی و دینی، در راه ترویج و گسترش دین و معارف اسلامی گام‌های ارزنده‌ای برداشته و دارای آثار مهمی در فلسفه اسلامی، الهیات، اخلاق و عقاید بوده و در تعلیم و تربیت شاگردان شایسته زیادی نیز کوشیده‌اند، از طرفی ایشان پیرو راستین مکتب امام راحل و از دوستان و یاران بزرگان انقلاب اسلامی از جمله شهید مطهری و شهید بهشتی و مقام عظمای ولایت حضرت آیت‌الله خامنه‌ای بوده و از روحانیون برجسته مبارز با رژیم ستمشاهی و انقلابی سرشناس در پیروزی انقلاب اسلامی می‌باشند. ایشان با روحیه انقلابی و ولایی خود خدمات ارزنده‌ای در جایگاه‌های مختلف علمی، اجتماعی و سیاسی داشته و همواره در طول انقلاب شکوهمند اسلامی اسوه وفاداری، پایداری و همراهی جهت حیات طیبه و افق‌های روشن انقلاب اسلامی و پیروی و پاسداشت ولایت بودند، که این روحیه انقلابی و جهادی و ولایتمداری خالصانه ایشان، همیشه مورد بغض و کینه بدخواهان نظام مقدس جمهوری اسلامی بوده است. مقام معظم رهبری نیز همواره شخصیت، نقش، توانمندی و خدمات ارزشمند ایشان را برشمرده و از این روحانی برجسته به‌عنوان فقیه، فیلسوف، متفکر و صاحب‌نظر در مسائل اساسی اسلام نام برده‌اند. این ضایعه اندوه‌بار را به پیشگاه مقدس حضرت ولیعصر (عجل الله تعالی فرجه الشریف)، محضر مقام معظم رهبری (مدظله‌العالی)، حضرات مراجع عظام و علمای اعلام، رهروان و دوستداران ایشان و همچنین بیت مکرم حضرت آیت‌الله محمد تقی مصباح یزدی تسلیت می‌گویم. از درگاه خداوند متعال برای روح ملکوتی آن عالم ربانی، رحمت و مغفرت واسعه الهی مسئلت می‌نمایم. یاد ایشان گرامی و راه آن فقیه و مجاهد انقلابی پر رهرو باد. محسن نصرپور مدیرکل صداوسیمای خراسان رضوی مشهد مقدس ۱۳ دی ۱۳۹۹» انتهای پیام / ۷۰۰۵۱
به گزارش خبرگزاری فارس از تبریز، محمدحسین صومی امروز در در جلسه طرح بسیج محله محور با عنوان طرح حاج قاسم سلیمانی اظهار داشت: با اجرای محدودیت‌ها تعداد بستری‌های کرونا در آذربایجان شرقی از حدود یک هزار و ۷۰۰ نفر به ۵۶۰ نفر کاهش یافت. وی با اشاره به اینکه از این تعداد ۸۰ نفر زیر دستگاه ونتیلاتور هستند، افزود: براساس آمار روز گذشته ۹۷ بیمار مبتلا به کرونا از بیمارستان‌های استان ترخیص و ۸۱ نفر نیز بستری شدند. وی گفت: این آمار نشان‌دهنده کاهش میزان بیماری است ولی نباید عادی‌انگاری کنیم و باید اقدامات پیشگیرانه همچنان به شدت ادامه یابد. صومی در خصوص اجرای طرح بسیج محله محور نیز یادآور شد: شناسایی بیماران کرونایی و اطرافیان، قرنطینه خانگی و معکوس، درمان خانگی و تامین نیازهای بیماران کرونایی و سالمندان از محورهای طرح شهید حاج قاسم سلیمانی است. وی با بیان اینکه باید همت کنیم تا ریشه کرونا را در استان با این طرح و مشارکت بسیج و سپاه بخشکانیم، تصریح کرد: براساس این طرح بسیجیان در قالب گروه‌های معین دانشگاه علوم پزشکی را در کنترل و درمان بیماری کرونا و بیماران کرونایی همراهی خواهند کرد. رئیس دانشگاه علوم پزشکی تبریز یادآور شد: اطلاعات افراد مثبت پس از شناسایی توسط مراقب سلامت به بسیج ارائه می‌شود تا افرادی که با بیمار در ارتباط بودند را پیدا کرده و رصد کنند. وی ادامه داد: هر بسیجی موظف است حداقل ۱۰ از اطرافیان فرد بیمار را شناسایی و رصد کند. معاون هماهنگ‌کننده سپاه عاشورا هم گفت: بسیجیان در سال‌های گذشته در هر عرصه‌ای که نیاز بوده، حضور داشته و کارنامه‌ای درخشان از خود به جای گذاشته‌اند و اینک با طرح شهید سلیمانی و در جهادی دیگر وارد کارزار شده‌اند. الیاس گل‌محمدزاده بیان داشت: طرح شهید قاسم سلیمانی با مشارکت مردمی در حال اجراست و توان بسیج، خانه‌ها و شبکه‌های بهداشت به خدمت گرفته‌شده است. انتهای پیام / ۶۰۰۰۱ / س
به گزارش خبرگزاری فارس از تویسرکان، حجت‌الاسلام عباسعلی مغیثی‌نیا ظهر امروز در آیین بزرگداشت سالگرد شهادت سردار سلیمانی در تویسرکان با اتکا به روایات و احادیث درباره جایگاه ولایت با اشاره به اینکه شرط نجات‌بخش بودن لا اله الا الله شناخت امام زمان خویش است اظهار کرد: ولایت‌فقیه از پنج پایه و اصل اسلام مهمتر است. وی با تاکید بر اینکه هیچ عملی بدون ولایت قبول نیست افزود: گام نخست اعتقادات ما و مذاهب دیگر خداشناسی و گام بعدی توحید است که البته دردی را به تنهایی درمان نمی‌کند بلکه لوازم توحید اعتقاد به امام معصوم و رسالت پیغمبر است. امام جمعه شهرستان نهاوند گفت: برخی خیال می‌کنند که ولایت‌فقیه ساخته و پرداخته انقلاب است در حالی که ولایت برای امروز و دیروز نیست بلکه اصل و مبنای دین اسلام و جزو اعتقادات ما محسوب می‌شود. وی با تاکید بر اینکه حکم عقل بر این است که امام جامعه اسلامی یک نفر باشد تاکید کرد: در حالی که امام زمان در دسترس نیست ولایت با انتخاب و دقت کامل توسط خبرگان و ۷۰ مجتهد تعیین می‌شود که برای ما حکم شرعی دارد و باید تبعیت کنیم. مغیثی‌نیا مهمترین خصیصه سردار سلیمانی را تسلیم محض در برابر ولایت دانست و تاکید کرد: امثال شهیدان سردار سلیمانی و فخری‌زاده با همه وجود ولایت را درک و به وظیفه خود در قبال آن عمل کردند؛ اما برخی از آخوندها نه‌تنها ولایت‌فقیه را قبول نمی‌کنند؛ بلکه در برابر ولایت هم می‌ایستند. وی به حمایت شیخ امجد از «زم» که خود به اقدامات علیه نظام و کشور اعتراف کرده بود اشاره کرد و گفت: عناصر ضد انقلاب که بیش از ۴۰ سال مقابل انقلاب ایستاده‌اند یا مزدور هستند؛ این افراد خطرناکند و باید آگاه و هوشیار باشیم. وی بنیانگذار دفاع از ولایت را حضرت فاطمه (س) دانست و تاکید کرد: با الگوپذیری از ایشان باید در همه عرصه‌ها و زمان‌ها برای اقتدار کشور و دین، حامی و تابع محض ولایت باشیم و فریب دشمنان اسلام و انقلاب را نخوریم. لازم به ذکر است در پایان مراسم سالگرد شهید سردار سلیمانی، که با حضور مسوولان شهرستان و مردم با رعایت همه پروتکل‌ها برگزار شد، تندیس این سردار شهید در بلوار ورودی محور تویسرکان به جوکار رونمایی شد. انتهای پیام / ۸۹۰۱۰
به گزارش خبرنگار اقتصادی خبرگزاری فارس، عباس قبادی دبیر کارگروه ستاد تنظیم بازار کشور در جلسه مورخ ۸ دی‌ماه ۹۹ ستاد تنظیم بازار، قیمت عرضه هر کیلوگرم تخم‌مرغ درب مرغداری را ۱۴ هزار تومان اعلام کرد و براین اساس قیمت این محصول از هر کیلو ۱۲ هزار و ۵۰۰ تومان به هر کیلو ۱۴ هزار تومان در درب مرغداری افزایش یافت. * نرخ مصوب هر کیلوگرم تخم‌مرغ برای مصرف‌کننده ۱۶ هزار و ۹۰۰ تومان براین اساس، قاسمیان معاون دفتر برنامه‌ریزی، تامین، توزیع و تنظیم بازار وزارت صمت نیز گفت: با توجه به افزایش جدید قیمت تخم‌مرغ، قیمت هر کیلوگرم تخم‌مرغ برای مصرف‌کننده را ۱۶ هزار و ۹۰۰ تومان است. گفتنی است، هدایت اصغری مدیرعامل اتحادیه مرکزی مرغ تخم‌گذار نیز بعد از اعلام جدید قیمت تخم‌مرغ قیمت هر شانه تخم‌مرغ به وزن حدود یک کیلو و ۹۰۰ گرم را حدود ۳۴ هزار تومان اعلام کرد. بنابراین با توجه به افزایش قیمت تخم‌مرغ و اعلام قیمت‌های جدید و وعده وزارت صمت برای کنترل قیمت این محصول در بازار انتظار می‌رفت که قیمت مصوب این کالا در بازار رعایت شود که متاسفانه باز هم مانند همیشه خبری از رعایت قیمت مصوب در بازار نیست و قیمت هر شانه تخم‌مرغ در بازار ۱۰ هزار تومان بالاتر از قیمت مصوب و بین ۴۳ تا ۴۵ هزار تومان عرضه می‌شود. * هر عدد تخم‌مرغ ۱۵۰۰ تومان شد براین اساس با توجه به مصوبه ستاد تنظیم بازار قیمت هر عدد تخم‌مرغ فله‌ای برای مصرف‌کننده به ۱۵۰۰ تومان رسیده است و این در حالی که تیرماه قیمت هر عدد تخم‌مرغ فله‌ای برای مصرف‌کننده با توجه به قیمت ۲۰ هزار تومانی هر شانه تخم‌مرغ برای مصرف‌کننده حدود ۶۶۰ تومان بود. ذکر این نکته لازم است که افزایش قیمت تخم‌مرغ در سال جاری توسط ستاد تنظیم بازار، برای سومین بار اتفاق افتاده و پیش از این نیز دو بار در تیرماه و شهریور ماه قیمت تخم‌مرغ افزایش‌یافته بود. به گزارش فارس، در تیرماه ستاد تنظیم بازار کشور قیمت هر کیلوگرم از این محصول را درب مرغداری حداکثر ۹ هزار و ۵۰۰ تومان و قیمت هر شانه تخم‌مرغ برای مصرف‌کننده را ۲۰ هزار تومان اعلام کرد. همچنین محمدرضا کلامی معاون وقت بازرگانی داخلی وزارت صنعت، معدن و تجارت و دبیر وقت کارگروه ستاد تنظیم بازار، در ۳۱ شهریور ماه قیمت جدیدی برای تخم‌مرغ اعلام کرد و در آن مقطع زمانی قیمت هر کیلوگرم تخم‌مرغ درب مرغداری را ۱۲ هزار تومان و قیمت هر کیلوگرم تخم‌مرغ برای مصرف‌کننده را ۱۴ هزار و ۵۰۰ تومان اعلام کرد که براساس افزایش قیمت‌ها قیمت هر شانه تخم‌مرغ برای مصرف‌کننده نیز در شهریور ماه حدود ۲۹ هزار تومان اعلام شد. البته این قیمت مصوب هیچ‌گاه در بازار اجرایی نشد و در همان مقطع نیز قیمت هر شانه تخم‌مرغ حدود ۳۴ هزار تومان بود و در هفته‌های اخیر نیز هر شانه تخم‌مرغ در بازار حدود ۴۰ هزار تومان فروخته می‌شد. به گزارش فارس، با افزایش سه باره قیمت تخم‌مرغ در سال جاری و باز هم برخلاف وعده مسئولان وزارت صمت در مورد کنترل قیمت تخم‌مرغ در بازار قیمت هر شانه تخم‌مرغ ۳۰ عددی اکنون در بازار به حدود ۴۳ تا ۴۵ هزار تومان رسیده است که با توجه به این قیمت‌ها هیچ خبری از رعایت قیمت مصوب نیست. * قیمت تخم‌مرغ بسته بندی گفتنی است ستاد تنظیم بازار هفته گذشته اعلام کرد که قیمت‌های جدید تخم‌مرغ بسته بندی نیز بعد از آنالیز قیمت اعلام می‌شود اما در هر حال حاضر قیمت هر عدد تخم‌مرغ بسته بندی در فروشگاه‌های زنجیره‌ای حدود ۱۹۵۰ تومان است به طوری که قیمت هر بسته تخم‌مرغ ۲۰ عدد در بازار ۳۸ هزار و ۷۵۰ تومان، قیمت هر بسته تخم‌مرغ ۱۵ عددی ۲۹ هزار و ۷۵۰ تومان و قیمت هر بسته تخم‌مرغ ۹ عددی ۱۷ هزار و ۸۵۰ تومان است. قیمت انواع تخم‌مرغ بسته بندی در فروشگاه‌های زنجیره‌ای * افزایش ۶۴ درصدی قیمت تخم‌مرغ طی یک سال این گزارش می‌افزاید، براساس اعلام آمار ماهانه وزارت صنعت، معدن و تجارت قیمت هر کیلوگرم تخم‌مرغ در آبان ماه سال گذشته ۹ هزار و ۱۰۰ تومان بوده که در آبان ماه ۹۹ به ۱۴ هزار و ۹۸۰ تومان تومان افزایش‌یافته است بنابراین قیمت این محصول طی بازه زمانی مذکور ۶۴ ٫ ۶ درصد افزایش‌یافته است. بنابراین علیرغم وعده تنظیم بازار مسئولان وزارت صمت، فقط ستاد تنظیم بازار با کمک سازمان حمایت مصرف کنندگان و تولید کنندگان هر چند وقت یک‌بار قیمت‌های جدیدی را برای برخی محصولات که مشمول قیمت‌گذاری هستند اعلام می‌کند و محصولات قیمت‌گذاری شده در ستاد تنظیم بازار، در بازار براساس قیمت‌ها جدیدی درصد قابل توجهی افزایش می‌یابد و هیچ خبری از رعایت قیمت مصوب در بازار نیست و لذا معلوم نیست که این همه وقت و انرژی در ستادی که هیچ کارایی ندارد چرا هدر می‌شود. انتهای پیام /
به گزارش خبرگزاری فارس، خوان لاپورتا، نامزد ریاست باشگاه بارسلونا در کمتر از یک ماه پیش از انتخابات در خصوص داوری به نفع مادرید صحبت کرد و از اشتباهات ویدیوچک به سود رئال حرف زد. او در مصاحبه مارکا گفت: اگر یک موجود فرازمینی به زمین بیاید، اولین چیزی که متوجه می‌شود این است که VAR به سود رئال مادرید است و برای آنها سوت می‌زند. او پیشتر پس از دیدار رئال و ایبار به انتقاد از داوری پرداخت و گفت: چیزی که ما در بازی رئال-ایبار و صحنه راموس دیدیم یک رسوایی بزرگ است. کاملا مشخص است که داور همیشه می‌خواهد به رئال مادرید کمک کند. انتهای پیام /
به گزارش خبرگزاری فارس، سردار حسین اشتری فرمانده نیروی انتظامی با محمدباقر قالیباف رئیس مجلس شورای اسلامی دیدار و گفت‌وگو کرد. محمد باقر قالیباف رئیس مجلس شورای اسلامی در این جلسه ضمن حمایت از عملکرد نیروی انتظامی به ویژه درمقابله با شیوع ویروس کرونا و همراهی با وزارت بهداشت، درمان و آموزش پزشکی اظهارداشت: نیروی انتظامی اجرای بخش اعظمی از مصوبات ستاد ملی مقابله با کرونا را عهده‌دار بوده و در این زمینه خوش درخشیده است. وی بر ضرورت توجه بیشتر به ارتقاء و تقویت این نیرو اشاره و تاکید کرد: مجلس آمادگی لازم برای به‌روز رسانی قوانین مرتبط با مأموریت‌های ناجا را دارد. رئیس مجلس شورای اسلامی در این دیدار بر لزوم تقویت بودجه و اعتبارات ناجا به لحاظ اهمیت و حساسیت ماموریت‌های پلیس در راستای تامین و توسعه نظم و امنیت کشور، بهبود وضعیت معیشتی کارکنان، پشتیبانی در عرصه‌های ماموریتی و … تاکید کرد. انتهای پیام /
به گزارش خبرگزاری فارس، تمرین امروز تیم فوتبال استقلال برای بازی با آلومینیوم اراک از ساعت ۱۳ در زمین مجموعه ورزشی تهرانسر برگزار شد. *پیش از شروع تمرین، بازیکنان استقلال در جلسه آنالیز حاضر شدند و آنالیزی از سوی کادرفنی در خصوص تیم آلومینیوم به آن‌ها ارائه شد. *بازیکنان استقلال بعد از گرم کردن و پاسکاری به کار ترکیبی مشغول شدند. در ادامه مرور یک تاکتیک حفظ توپ و پرس در دستور کار قرار گرفت و پس از آن آبی‌ها به فوتبال در زمین کوچک با سه دروازه کوچک مشغول شدند. بخش نهایی تمرین امروز را فوتبال درون تیمی تشکیل داد. *محمد نادری و سبحان خاقانی در این جلسه تمرینی زیر نظر کادرپزشکی تمرین کردند. *هرویه میلیچ به دلیل مسائل انضباطی در این جلسه تمرینی غایب بود. *متین کریم‌زاده که در اواخر تمرین روز گذشته دچار ضرب‌دیدگی شده بود، در تمرین امروز زیر نظر کادر پزشکی کار کرد. به گزارش فارس، تیم فوتبال استقلال روز دوشنبه در ورزشگاه آزادی میزبان آلومینیوم اراک خواهد بود. انتهای پیام /
همایون سامه‌یح نماینده ایرانیان کلیمی در مجلس شورای اسلامی در گفت‌وگو با خبرنگار پارلمانی خبرگزاری فارس، گفت: شهید حاج قاسم سلیمانی یکی از شخصیت‌های برجسته و انقلابی ایران بود که در انجام اقداماتش هیچ فرقی بین مسلمانان و سایر پیروان سایر ادیان الهی نمی‌گذاشت. سامه‌یح خاطرنشان کرد: شهید سلیمانی نقش برجسته‌ای در مبارزه با داعش داشت و همگان به چشم دیدند که او در این مبارزه هدفش تنها دفاع از مسلمانان نبود؛ شهید سلیمانی و دیگر همرزمانش در دفاع از جان مردم فرقی بین مسلمان مسیحی و ایزدی قائل نمی‌شدند. وی افزود: مسیحیان و ایزدی‌ها سختی‌های زیادی را در زمان حضور داعش در منطقه تحمل کردند و شهید سلیمانی و همرزمانش برای نجات جان آنها تلاش‌های بسیاری داشتند. نماینده ایرانیان کلیمی در مجلس شورای اسلامی اظهار داشت: دشمنان ما باید بدانند که با ترور شخصیت‌هایی همچون شهید سلیمانی و شهید فخری زاده کار نظام جمهوری اسلامی ایران متوقف نخواهد شد چرا که جمهوری اسلامی متکی به افراد نیست و اگر شخصی ترور شود و به شهادت برسد افراد زیاد دیگری جایگزین خواهند شد. انتهای پیام /
کرم احمدیان امروز در گفت‌وگو با خبرنگار فارس در کرمانشاه، اظهار داشت: مسابقات لیگ دسته اول به‌صورت منطقه‌ای شمال دسته الف در قالب پنج تیم شامل: خانه بسکتبال کرمانشاه، خانه بسکتبال اسدآباد، خانه بسکتبال کردستان، خانه بسکتبال قزوین و پاس ناجا کامیاران از تاریخ یازدهم دیماه تا هفدهم همین‌ماه انجام می‌شود. وی گفت: رقابت‌های تیم بسکتبال لیگ دسته اول کشور به دلیل شیوع بیماری کرونا و رعایت پروتکل‌های بهداشتی بصورت منطقه‌ای برگزار می‌شود، کرمانشاه میزبان مسابقات بخش شمال گروه الف است. به گفته دبیر هیأت بسکتبال استان کرمانشاه، تیم کرمانشاه پنجشنبه، ۱۱ دی با خانه بسکتبال اسدآباد، جمعه ۱۲ دی‌ماه با کردستان مسابقه داشته و یکشنبه ۱۴ دی‌ماه با تیم قزوین و سه‌شنبه ۱۶ دی‌ماه با پاس ناجا کامیاران مسابقه دارد. وی ادامه داد: افراد تیم بسکتبال کرمانشاه متشکل از افراد ۱۴ سال تا ۲۰ سال و اولین باری است که تیمی با حضور ورزشکارانی در سنین پایین برگزار می‌شود و به همین علت از تمامی افراد تیم استفاده کردیم، چرا که هدف اصلی ما از شرکت در رقابت‌ها کسب تجربه برای ورزشکاران در این سنین است. احمدیان افزود: در پایان این مرحله، از هر گروه چهار تیم به دور بعد صعود می‌کند و در دور بعد تیم اول این گروه با تیم چهارم گروه دوره بعدی، تیم دوم گروه الف با تیم سوم گروه بعدی، تیم سوم الف با تیم دوم بعدی و تیم چهارم این رقابت‌ها با تیم اول مسابقات گروه بعدی که در آینده توسط فدراسیون مشخص می‌شود، مسابقه خواهند داد. وی گفت: مسابقاتی که در کرمانشاه برگزار می‌شود حکم دیدارهای رفت را دارد و دور برگشت نیز به درخواست و میزبانی یکی دیگر از تیم‌های این گروه که هنوز مشخص نشده، برگزار می‌شود. وی در رابطه با محل برگزاری رقابت‌ها، گفت: سالن شهید بهشتی واقع در استادیوم آزادی سال‌ها بود که موقعیت مناسبی برای برگزاری مسابقات نداشت که با همت اداره کل ورزش و جوانان با تعمیر لامپ‌ها، تجهیز رختکن‌ها، رنگ‌آمیزی و خط‌کشی زمین فوتبال و بسکتبال هم‌اکنون تبدیل به بهترین زمین در تمام غرب کشور شده است و مورد استقبال فدراسیون قرار گرفت. احمدیان در خصوص رعایت پروتکل‌های بهداشتی و نحوه برگزاری مسابقات، گفت: در طی روند برگزاری این مسابقات پروتکل‌های بهداشتی در حد عالی انجام شد، داوران، ورزشکاران، مربیان از چند روز قبل تست کرونا داده تا زمان برگزاری مسابقات نتیجه تست آن‌ها اعلام‌شده و پس از آن با اعلام منفی بودن تست اجازه ورود به مسابقات را داشتند، ضدعفونی افراد و سالن نیز به خوبی انجام می‌شود، در سالن نیز تماشاچی نداریم. احمدیان در خصوص شایستگی داوران کرمانشاهی در رقابت‌ها، گفت: با اینکه رقابت‌ها در دسته لیگ اول است اما داورانی در این مسابقات حضور دارند که در رقابت‌های سوپر لیگ شرکت داشتند و این اتفاق برای اولین بار در کرمانشاه رخ می‌دهد و بر این اساس وجود یکی از داوران کرمانشاهی با سابقه در رقابت‌های سوپرلیگ امکان‌پذیر است. انتهای پیام / پ
به گزارش خبرگزاری فارس از مراغه، نادر نجد اظهار داشت: اولیای دم مرحوم فرهاد حاجی‌حسن‌نژاد در اقدامی خداپسندانه از قصاص جوان ۲۳ ساله گذشته و وی را بخشیدند. وی افزود: با تلاش اعضای صلح و سازش انجمن حمایت از زندانیان قاتل پس از پنج سال با گذشت اولیای دم از قصاص رهایی یافت. نجد اضافه کرد: قاتل در سال ۹۴ در یک نزاع موجب قتل مرحوم فرهاد حاجی‌حسین‌نژاد شده است. دادستان عمومی و انقلاب مراغه گفت: همچنین با تلاش خیران و پرداخت بدهی ۱۲۰ میلیون ریالی یک نفر زندانی جرائم عمد، زمینه آزادی وی را فراهم شد. وی تصریح کرد: با تلاش ستاد دیه، خیران و انجمن حمایت زندانیان از ابتدای سال ۵۱ نفر زندانی جرائم غیر عمد و عمد از زندان آزاد شده‌اند. نجد بیان داشت: به همت خیران و انجمن حمایت زندانیان از ابتدای سال ۲۱ نفر زندانی جرائم عمد با پرداخت ۳ میلیارد و ۱۸۰ میلیون ریال بدهی از زندان آزاد شده‌اند. وی افزود: همچنین با پرداخت ۹۸ میلیارد ریالی ستاد دیه استان ۳۰ نفر از زندان مراغه آزاد شده‌اند. انتهای پیام / ۶۰۰۰۷ / س
به گزارش خبرگزاری فارس از بندرعباس، سردار سرلشکر پاسدار حسین سلامی فرمانده کل سپاه پاسداران انقلاب اسلامی همراه با سردار دریادار پاسدار علیرضا تنگسیری فرمانده نیروی دریایی سپاه، هم‌زمان با نخستین سالگرد شهادت سردار دلها سپهبد حاج قاسم سلیمانی، ابومهدی المهندس و شهدای هم‌رزمشان، در بازدید از یگان‌ها، سامانه‌ها و تجهیزات نظامی مستقر در جزیره بوموسی، میزان آمادگی‌های دفاعی و رزمی آنان را ارزیابی کردند. انتهای پیام / ۳۲۶۴
به گزارش خبرگزاری فارس از آستارا، حجت‌الاسلام‌والمسلمین کاظم حافظ‌نیا ظهر امروز در آیین گرامی‌داشت شهادت قاسم سلیمانی در محل مزار شهدا اظهار کرد: افرادی که شهید شده‌اند به عهد و پیمان خود در قبال نظام و انقلاب اسلامی عمل و در راه دفاع از آرمان بینان‌گذار کبیر انقلاب اسلامی جهاد کرده‌اند. وی قاسم سلیمانی را ذخیره نظام و انقلاب اسلامی برای روزهای سخت دانست و تصریح کرد: سردار شهید قاسم سلیمانی با حضور خود در جبهه‌های حق علیه باطل به‌ویژه در نبرد با تکفیری‌ها در سوریه و عراق هیمه پوشالی دشمنان نظام و انقلاب اسلامی را در هم شکست. امام‌جمعه آستارا با بیان اینکه یک‌عده از مسئولین دولت و چهره‌های شاخص در فتنه سال ۸۸ از اهداف و آرمان‌های نظام و انقلاب فاصله گرفته و با میل و اراده خود از قطار انقلاب پیاده شدند، گفت: غرور، تکبر و عدم‌بصیرت ازجمله دلایل جا ماندن این افراد از قطار انقلاب بود. استاد حوزه علمیه حضرت ولی‌عصر (عج) شهرستان آستارا اخلاص و ایثار، مجاهدت در عین گمنامی و سرباز ولایت بودن را ازجمله ویژگی‌های بازار سردار شهید قاسم سلیمانی دانست و بیان کرد: ایشان از اول انقلاب تا زمان شهادت نسبت به آرمان‌های انقلاب و نظام مقدس جمهوری اسلامی پای‌بند بودند. حافظ‌نیا با بیان اینکه ولایت‌مداری برای همه مهم بوده و مسئولین دولت باید نسبت به احکام اسلامی التزام عملی داشته باشند، افزود: آن‌دسته از مسئولینی که شعار ولایت سر می‌دهند ولی در عمل هیچ التزامی نسبت به ولی‌فقیه ندارند نسبت به دیگران خطرناک‌تر هستند. به گزارش فارس، سردار حاج قاسم سلیمانی به همراه ابوالمهدی المهندس در یک حمله تروریستی شامگاه روز جمعه ۱۳ دی‌ماه سال ۹۸ در فروردگاه بغداد به درجه رفیع شهادت نائل شدند که سال‌روز شهادت ایشان در تقویم جمهوری اسلامی ایران به عنوان روز مقاومت نام‌گذاری شده است. انتهای پیام / ۸۴۰۰۷
به گزارش خبرگزاری فارس به نقل از پایگاه خبری وزارت راه و شهرسازی، محمد اسلامی در حاشیه نخستین مراسم سالگرد سردار شهید حاج قاسم سلیمانی بیان کرد: این شهید در شناخت مستمر نقشه‌های دشمن پیشتاز‌ترین فرد و فوق‌العاده مسلط بود و به هنگام نقشه‌ها را درک می‌کرد. وی اظهار داشت: سردار شهید سلیمانی توانست با تیزبینی و شهامت، بزرگترین نقشه جهان خواری و توطئه آمریکا را در منطقه به موقع شناسایی و فاش کند و در میدان شکست دهد. وزیر راه و شهرسازی افزود: آمریکا بعد از این شکست، در همه جبهه‌ها شکست خورد، آمریکا سال‌ها خود را پشت نقاب‌های بشردوستانه و صلح طلبانه پنهان کرده بود، اما نقش سردار سلیمانی این بود که آن‌ها رسوا و به دنیا معرفی کند تا چهره واقعی آن‌ها برملا شود. اسلامی افزود: دشمنان ما قصد داشتند در اجرای طرح خاورمیانه بزرگ، کشور‌های منطقه را به کشور‌های کوچک تبدیل کنند، اما موفق نشدند. انتهای پیام
عزت‌الله بهرامی امروز در گفت‌وگو با خبرنگار فارس در شهرکرد از کسب اولین مدال بین‌المللی تاریخ پارا تکواندو بانوان چهارمحال و بختیاری خبرداد و گفت: سکینه مهدی‌زاده در این مسابقات و رده سنی آزاد به مقام نایب قهرمانی پومسه استاندارد رسید. رئیس هیئت تکواندوی چهارمحال و بختیاری افزود: این بانوی ورزشکار علاوه بر کسب این مدال، به عنوان بهترین بازیکن مسابقات در کنار ورزشکارانی از ونزوئلا و اوکراین دست پیدا کرد. لازم به ذکر است که این رقابت‌ها به صورت مجازی با حضور ورزشکارانی از سراسر جهان به پایان رسید. انتهای پیام / ۳۳۳۹ / م
به گزارش خبرگزاری فارس از قم، در پیام تسلیت حجت‌الاسلام والمسلمین احمد واعظی آمده است: ارتحال مجتهد زمان‌آگاه و فیلسوف ژرف‌اندیش و معارف‌پژوه قرآنی حضرت آیت‌الله محمدتقی مصباح یزدی تأسف و تأثر فراوان خیل عظیم شاگردان و علاقه‌مندان را بر انگیخت. در این پیام آمده است: مجاهدت علمی و عملی، ذهن خلاق و نقاد، شاگرد‌پروری و ملاطفت و مؤانست پدرانه، تواضع و سلوک زاهدانه، قدرت تقریر نافذ در بیان و بنان، مرزبانی عقیدتی و حضور اثرگذار و فداکارانه در عرصه فرهنگ و اجتماع و پاسداری عالمانه از انقلاب اسلامی و مبانی آن تنها گوشه‌هایی از ابعاد شخصیت بزرگمردی است که امروز به سوگ او نشسته‌ایم. در این پیام افزوده‌شده است: مرحوم آیت‌الله مصباح یزدی در نشر معارف نورانی اسلام و ترویج انگاره‌های دینی و پرورش نسلی از فضلا و عالمان عمیق و آشنای با معارف عصری توفیق فراوانی داشت و یاور صدیق ولایت و رهبری و مجاهدی استوار در دفاع از ارزش‌های دینی و انقلابی بود. در پایان پیام رئیس دفتر تبلیغات اسلامی آمده است: اینجانب که خود از خوشه‌چینان خرمن فضل و ادب و متانت و ملاطفت‌های پدرانه این بزرگوار راحل بودم فقدان غمبار این چهرة ماندگار و نورانی را به امام عصر (عج)، رهبر عزیز انقلاب و انبوه شاگردان و دوستداران و به ویژه بیت محترم و فرزندان رشید و عالم ایشان تسلیت عرض می‌کنم و برای آن عالم وارسته علو درجات و مغفرت الهی و برای بازماندگان صبر جمیل و اجر جزیل از درگاه الهی را مسئلت می‌کنم. انتهای پیام / خ
به گزارش خبرگزاری فارس، علیرضا اسماعیلی در این باره گفت: ثبت‎ نام درخواست تسهیلات مرحله دوم کارا بخش فرهنگ از روز شنبه (۱۳ دیماه) آغاز شده است و تا پایان فردا دوشنبه (۱۵ دیماه) ادامه خواهد داشت. وی ادامه داد: در این مرحله صرفا ثبت‎ درخواست‎ها انجام می‌شود و پس از بررسی پرونده متقاضیان در کارگروهی ویژه، معرفی آنها به وزارت تعاون، کار و رفاه اجتماعی جهت تکمیل مدارک و دریافت تسهیلات صورت خواهد گرفت. مشاور اجرایی معاونت امور فرهنگی با اشاره به اینکه نرخ سود این تسهیلات ۱۲ درصد است گفت: مشمولین این مرحله از تسهیلات عبارتند از: اهالی قلم (نویسندگان و شاعرانی که دارای کارت اهل قلم خانه کتاب هستند)، ناشران، کتابفروشان، چاپخانه‎داران، آژانس‎های ادبی، واردکنندگان کتاب و استارت‎آپ‎های حوزه کتاب. بر اساس این گزارش، متقاضیان دریافت تسهیلات برای ثبت‌نام و کسب اطلاعات می‌توانند به نشانی الکترونیکی https: / / vam. icfi. ir / مراجعه کنند. انتهای پیام /
به گزارش خبرنگار خبرگزاری فارس در تاشکند، نمایندگان صنعت گردشگری ازبکستان و ایران در نشستی ویدئویی در مورد برگزاری تورهای مشترک گردشگری توافق کردند. سفارت ازبکستان در تهران با همکاری کمیته دولتی توسعه گردشگری ازبکستان بین نمایندگان شرکت‌های گردشگری دو کشور نشست ویدئویی برگزار کرد. در این نشست همچنین چشم‌انداز همکاری‌های دوجانبه بین نمایندگان صنعت گردشگری دو کشور برای رونق گردشگری به شهرهای باستانی ازبکستان بررسی شد. در این نشست «ابراهیم پورفرج» رئیس جامعه تخصصی تورگردانان ایران، نمایندگان شرکت هواپیمایی زاگرس و بیش از ۲۰ شرکت بزرگ ایران و همچنین روسای ۱۵ شرکت گردشگری ازبکستان شرکت کردند. طرف ازبکی گزارشی مبنی بر اقدامات در دست انجام برای احیا و توسعه بخش گردشگری در ازبکستان در شرایط پاندمی، به عنوان یک مسیر ایمن برای سلامتی گردشگران برای سیاحت در اختیار نمایندگان ایران قرار داد. علاوه بر این، بر تصمیم ازبکستان مبنی بر تشویق شرکت‌های هواپیمایی و شرکت‌های گردشگری خارجی در دوران پاندمی تاکید شد. همچنین اعلام شد به شرکت‌های هواپیمایی خارجی برای سازماندهی پروازهای اختصاصی به ازبکستان مبالغ جبرانی پرداخت می‌شود و نرخ خدمات فرودگاه‌ها کاهش می‌یابد و همچنین پرداخت هزینه روادید الکترونیک توسط شهروندان ایران با توجه به نبودن سیستم ارتباطات مالی بین بانکی SWIFT در این کشور حل و فصل شود. از سال ۲۰۲۱ میلادی پس از راه‌اندازی سیستم جدید پرداخت‌ها، روادید ورودی در فرودگاه‌های بین‌المللی ازبکستان صادر خواهد شد. نمایندگان ایران نیز تاکید کردند: با توجه به اشتراکات تاریخی، سنتی و فرهنگی دو کشور، ازبکستان و ایران باید روابط خود را در زمینه گردشگری بیش از پیش توسعه دهند. شهرهای باستانی ازبکستان مانند سمرقند، بخارا و خیوه در بین ایرانیان معروف و معماری و فرهنگ دو کشور شبیه یکدیگر هستند. رئیس جامعه تخصصی تورگردانان ایران از تسهیل سیستم صدور روادید برای شهروندان ایران در سال ۲۰۱۹ میلادی از طریق روادید الکترونیک که در گسترش همکاری‌های دوجانبه بین دو کشور در زمینه گردشگری یک گام مهم به شمار می‌آید، استقبال کرد. پورفرج همچنین با اشاره به زیبایی شهرهای تاریخی ازبکستان و معماری بی‌مانند این شهرها اظهار داشت: همه تاریخ، فرهنگ غنی و میهمان‌نوازی مردم ازبک یک ظرفیت بزرگ برای توسعه صنعت گردشگری ایجاد می‌کند. در این نشست ویدئویی نمایندگان شرکت‌های گردشگری دو کشور در مورد برگزاری تورهای مشترک گردشگری در مسیرهای مختلف گردشگری به توافق رسیدند. انتهای پیام / ح
به گزارش خبرگزاری فارس از قم، در پیام این مرجع تقلید آمده است: رحلت عالم ربانی آیت‌الله آقای حاج شیخ محمدتقی مصباح یزدی ره، موجب تأثر گردید. شخصیتی که با تلاش و جدیت خود به مراتب بالای فضل و علم در حوزه علمیه رسید و به مقام استادی برجسته حوزه نائل گردید. در این پیام تصریح‌شده است: تأسیس مراکز علمی و مذهبی و مشارکت در تشکیل آنها، مانند مرکز فرهنگی مذهبی وزین «در راه حق»، سخنرانی‌های ایشان از نیم‌قرن پیش در حوزه علمیه قم، و تفکر ولایی و مبارزه با بدعت‌ها در آن زمان و بعد از آن، همه نشان از شدت ارادت به نشر معارف نورانی اهل‌البیت علیهم السلام و روحیه حماسی و جهادی وی دارد. در این پیام خاطرنشان شده است: این مصیبت را به شاگردان و دوستداران ایشان و به فرزندان فاضل و داماد ارجمندشان تسلیت گفته، رحمت و رضوان الهی برای آن مرحوم و صبر و اجر برای بازماندگان از خداوند متعال مسئلت دارم. انتهای پیام / خ
به گزارش خبرگزاری فارس، به مناسبت نخستین سالگرد شهادت سپهبد شهید حاج قاسم سلیمانی، ویژه‌برنامه «خاتم سلیمانی» از سلسله نشست‌های تخصصی ادبیات مقاومت به همت اداره کل کتابخانه‌های عمومی استان تهران در فضای مجازی برگزار می‌شود. این نشست با حضور دکتر امیرمحمدعباس نژاد نویسنده و پژوهشگر ادبیات پایداری، خانواده شهید شهروز مظفری‌نیا (مسئول تیم حفاظت شهید سلیمانی) و احمد بابایی شاعر آیینی، روز یکشنبه ۱۴ دی‌ماه ساعت ۱۰ صبح برگزار خواهد شد. این نشست از طریق صفحه مجازی کتابخانه‌های عمومی تهران به آدرس (instagram. com / tehranplir)، آپارات (aparat. com / tehranpl / live) و پورتال اداره کل (tehranpl. ir) به صورت زنده پخش خواهد شد. ویژه‌نامه مرد میدان را همزمان با ایام سالگرد شهادت سردار حاج قاسم سلیمانی در خبرگزاری فارس بخوانید. انتهای پیام /
به گزارش خبرگزاری فارس از بناب، این واحد ظرفیت تولید ۲۰۰ هزار تن بیلت فولاد ساده کربنی و کم آلیاژ (حاصل از ذوب) را به‌صورت سالیانه دارا می‌باشد. کاربرد محصولات تولیدی این واحد در زمینه تولید مقاطع فولادی است. این واحد تولیدی در زمینی به مساحت ۲۸ هزار متر مربع و با زیربنای ۱۷ هزار متر مربع در شهرک صنعتی شهرستان بناب واقع است. برای ساخت فاز اول این مجتمع فولاد ۳۵۰ میلیارد تومان سرمایه گذاری شده است. ظرفیت تولید فاز اول این کارخانه ۲۰۰ هزار تن شمش فولادی در سال است و با بهره‌برداری از آن برای ۴۰۰ نفر به طور مستقیم فرصت شغلی ایجاد شده است. کل سرمایه گذاری مجتمع تولید فولاد آذر حدید ۵۰۰ میلیارد تومان است. انتهای پیام / ۶۰۰۰۴ / س / ر
مظاهر جعفری- به گزارش خبرنگار ورزشی خبرگزاری فارس، ابراهیم شکوری اظهار داشت: ایام شهادت حضرت فاطمه، سالگرد شهید سلیمانی و درگذشت آیت‌الله مصباح را تسلیت می‌گویم. از رسانه‌ها که همراه ما بودند تشکر می‌کنم. همچنین از هواداران که در این مدت حضورمان در فینال آسیا مرزهای هوادارای را جا به جا کردند. اتفاقاتی را شاهد بودیم که شاید تا به حال در فوتبال ما این مسائل رقم نخورده بود. وی ادامه داد: هوادارانمان به گونه‌ای رفتار کردند که این فرهنگ در آینده در بحث هوادارای خیلی به ما کمک می‌کند. در مقابل چالش‌ها از تیمشان حمایت کردند. * توقع هواداران از ما به قدری بالا رفته که فقط به قهرمانی راضی می‌شدند شکوری تصریح کرد: در کنار آن کارهای خیرخواهانه را با قدرت انجام دادند که بسیار به ما کمک کرد. ما فینال آسیا را در پیش داشتیم که یک مسابقه بسیار بزرگ بود و شاید این اتفاق در آینده خیلی کمتر برای فوتبال ما رقم بخورد که یک تیم از کشور ما با این شرایط سخت سخت کرونایی، اقتصادی و سیاسی بتواند در فینال حاضر شود. امیدواریم در سال‌های آینده اگر تیمی از کشورمان به فینال رفت بتواند به مقام قهرمانی برسد اما کسب عنوان نایب قهرمانی هم شایسته است ولی سطح توقع هواداران از تیم ما به قدری بالا رفته که فقط به قهرمانی راضی می‌شدند. این نشان می‌دهد تیم ما بسیار پرقدرت شده و این توقع بسیار به جا است. امیدواریم در آینده بتوانیم پرقدرت‌تر در این مسابقات حاضر شویم. * با همه کم و کاستی‌ها توانستیم آرامش را به تیم تزریق کنیم شکوری در مورد اقدامات باشگاه پرسپولیس برای پرداخت بدهی‌های خارجی مانند بودیمیر، کالدرون و اوساگونا، عنوان کرد: همانطور که می‌دانید زمانی که ما وارد باشگاه شدیم، شرایط کاملا متحدی حاکم شد. سعی کردیم با مدیریت سمیعی آرامش را به تیم تزریق کنیم که فکر می‌کنم در این امر و در دوماه گذشته توانستیم موفق باشیم. با تمام مشکلات و کم و کاستی‌ها توانستیم آرامش را به تیم تزریق کنیم و با شرایط با ثبات عازم فینال شد. * باشگاه النصر هنوز هم‌دست بردار نیست وی افزود: ما باشگاه النصر را در کنار خودمان داشتیم که همچنان هم پیگیر موضوع است. الان هم که بازی تمام‌شده دست‌بردار نیست. حتی تا صبح بازی النصر دنبال دستور موقت بود. پروسه زمان‌بر و انرژی بری از تیم ما که در فدراسیون فوتبال کار می‌کرد، بود. واقعا شرایط خیلی سختی را برای ما رقم زده بود. هر لحظه منتظر خبری بودیم که اقدام کنیم. خداراشکر بحث النصر به خوبی پشت سر گذاشته شد. * روند تمدید قراردادها ادامه خواهد داشت وی ادامه داد: در ادامه قرارداد یحیی گل محمدی را به عنوان تنها مربی ایرانی که توانسته طی ده سال گذشته یک تیم ایرانی را به فینال آسیا ببرد، تمدید کردیم. با کلیه دستیارانش هم تمدید کردیم. این سیستم و رویکرد ما به گونه‌ای بود که با بازیکنان تاثیرگذارمان هم تمدید قرارداد کردیم. این روند قطعا ادامه خواهد داشت. * تیم ما شرایط بسیار حرفه‌ای وارد دوحه شد شکوری تصریح کرد: زمانیکه وارد باشگاه شدیم مشکل البسه تیم را داشتیم و سعی کردیم در سریعترین زمان این مشکل را حل کنیم. امیدواریم برای بازی فینال رونمایی از پیراهن جدید داشته باشیم که فقط مختص فینال باشد. برای نیم‌فصل دوم هم طراحی یک کیت واقعی را داریم که هم برای لباس و هم برای گرمکن و هم کلیه اقلام مورد استفاده تیم باشد. سعی کردیم از نظر پشتیبانی و تجهیزات بهترین شرایط را برای تیم آماده کنیم. فکر می‌کنم تیم با شرایط بسیار حرفه‌ای وارد دوحه شد. پرواز اختصاصی داشتیم. یک پرواز مناسب و در شان باشگاه پرسپولیس بود. همچنین زمین‌های تمرینی مهیا کردیم. الان تیم ما در دو زمین ورزشگاه شهید کاظمی و پژوهشگاه نفت که در اختیار ما است تمرین می‌کند. * باید از سمیعی بابت واریزی به بازیکنان تشکر کنیم سخنگوی پرسپولیس گفت: در هفته آخری که می‌خواستیم اعزام شویم توانستیم از کمپ تیم‌های ملی استفاده کنیم که باید از فدراسیون فوتبال تشکر کنیم که همراهی خیلی خوبی داشتند و به این بازی به عنوان بازی ملی نگاه می‌کردند. بحث مهمی که در این مدت انجام شد و زیاد در موردش صحبت نشد تزریق مبلغی بود که جا دارد از سمیعی تشکر کنیم که در این مدت توانست این پول را جور کند و به حساب بازیکنان واریز شد. * در فضای مجازی فعالم و می‌دانم بازیکن و هوادار چه می‌خواهند وی ادامه داد: خودم بازیکن بودم و همیشه فضای هواداری را رصد می‌کنم. با توجه به اینکه در فضای مجازی فعال هستم کاملا می‌دانم بازیکن و هوادار چه می‌خواهند. سعی کردیم اولین پولی که وارد باشگاه می‌شود را صرف آپشن‌ها و قراردادهای گذشته بازیکنان کنیم. خودم به عنوان بازیکن همیشه درگیر این موضوع بودم که یک بازیکن همیشه ذهنش درگیر پول پارسالش و آپشن است. آیا آپشن را می‌گیرم یا نمی‌گیرم؟ در همین باشگاه داشتیم که دو سه سال از قراردادها یا آپشن‌ها باقی‌مانده بود و متاسفانه نمی‌توانستند این پول را پرداخت کنند. ذهن بازیکن هم هرچقدر دریافتی داشت درگیر مبلغی بود که از گذشته طلب داشت. * سعی کردیم بازیکنان هیچ دغدغه فکری نداشته باشند شکوری تصریح کرد: ما سعی کردیم سال گذشته را کاملا با بچه‌ها تسویه کنیم تا هیچ دغدغه فکری نداشته باشند. درصدی هم از ملبغ قرارداد جدید را تزریق کردیم که اتفاق خوب و مثبتی بود. فکر می‌کنم اگر از بازیکنان سوال کنید قطعا در مورد این موضوع نظرشان را می‌گویند. فکر می‌کنم با این شرایط اقتصادی ناشی از کرونا و تحریم‌هایی که باعث شده بحث اسپانسری با مشکل مواجه شود و قراردادی که باشگاه پرسپولیس صفر تا صدش در اختیار کارگزار است. * زمانی که وارد باشگاه شدیم یک هزار تومانی از جایی نمی‌توانستیم کمک بگیریم شکوری گفت: زمانیکه وارد باشگاه شدیم کارگزار به تمام تعهدات خودش عمل کرده بود و یک هزارتومانی و یک ریالی از هیچ جایی نمی‌توانستیم کمک دریافت کنیم. نه از اسپانسر روی پیراهن، نه از کارگزار و نه از هیچ فضای تبلیغاتی دیگری متاسفانه نمی‌توانستیم درآمدزایی داشته باشیم. ولی خداراشکر سمیعی توانست مبلغ خوبی را به تیم تزریق کند که قبل از اعزام مشکلی نداشته باشیم و همه بچه‌ها بتوانند از نظر روحی روانی آماده باشند. * به خاطر پرونده النصر ۱۱ هزار فرانک به دادگاه CASواریز کردیم شکوری در مورد پرونده‌های بین‌المللی اظهار داشت: پرونده برانکو را داشتیم که دوستانمان در دوره قبل با تامین بودجه توانستند آن پرونده را ببندند. اما در حال حاضر پرونده‌هایی که داریم پرونده النصر است که همچنان پیگیرند. مجبور شدیم ۱۱ هزار فرانک مجدد برای دادگاه CAS واریز کنیم. بحث اوساگونا، بودیمیر، والنسیا و ایدیگو و کمک‌های برانکو را داریم. متاسفانه همچنان پیگیر هستند و هنوز بسته نشده و این نشست را برای همین گذاشتیم. * ۵۰۰ هزار یورو باید به بودیمیر بدهیم وی افزود: بحث کالدرون و کمک هایش را داریم که همچنان باز است. اما پرونده بودیمیر قطعی شده و شاید کمتر از یک ماه آینده حدود ۵۰۰ هزار یورو به حساب او واریز می‌کنیم. این رای کاملا قطعی است. مبلغ او قطعی است و این پول را باید هرطور شده به حسابش واریز کنیم. * پرونده مالی کمک‌های برانکو در فیفا هنوز باز است سخنگوی پرسپولیس در مورد پرونده کمک‌های برانکو گفت: دستیاران او همچنان درخواست‌هایی دارند. مبلغی را بابت سود را طلب کردند. پرونده در فیفا باز است و منتظریم ببینیم چه تصمیمی گرفته می‌شود. امیدواریم این اتفاق نیفتد. ولی پرونده‌هایی از قبل همچنان وجود داشته و این تعهدی است که بر عهده باشگاه است و ما به عنوان مدیریت باید این کار را انجام بدهیم و بتوانیم از طریق راه‌هایی که پیدا می‌کنیم آن را برطرف کنیم. *درخواست کادر برانکو جدید است شکوری در مورد اینکه تا تسویه شدن کامل پول برانکو و دستیارانش پنجره بسته می‌ماند، گفت: این درخواست جدیدی است که کادر برانکو داشتند. اینکه رای بگیرند یا نه بستگی به دادگاه‌های بین‌المللی و کمیته انضباطی فیفا دارد. دفاعیات خودمان را فرستادیم و امیدواریم این اتفاق زودتر بیفتد. * منتظر رای کمیته استیناف در مورد پرونده شجاع هستیم شکوری درباره پیگیری نشدن پرونده‌هایی مانند شجاع خلیل زاده، استوکس، شکایت از الاهلی عربستان برای عقد قرارداد با برانکو ایوانکوویچ و پرونده برخی اسپانسرها عنوان کرد: پرونده خلیل زاده با توجه به اینکه قرارداد بین یک تیم ایرانی با بازیکن ایرانی منعقد شده را به کمیته وضعیت فرستادیم که رای اعلام شد و پیگیری مجدد را در کمیته استیناف انجام می‌دهیم. امیدوارم رای مورد نظر را صادر کنند تا بتوانیم پرونده را در اتاق حل اختلاف فیفا پیگیری کنیم. این خواسته هواداران است و ما هم اینجا هستیم تا خواسته هواداران را محقق کنیم. * علیه استوکس به زودی طرح دعوا می‌کنیم وی افزود: می‌خواهیم از باشگاه الریان شکایت کنیم که تیم حقوقی باشگاه این کار ا انجام می‌دهد. استوکس هم این شرایط را دارد و به زودی علیه وی در فیفا طرح دعوا می‌کنیم. برای تبلیغات محیطی، بلیت‌فروشی و برخی کارگزارها طلب‌هایی داریم که همین امروز برای یک مورد رای آن صادر شده و می‌خواهیم این پول را به حساب باشگاه بیاوریم اما شفاف اعلام کردن این پرونده مسایل حقوقی دارد که سبب می‌شود دست به عصا حرکت کنیم. * سازمان لیگ می‌گوید پرسپولیس بدهکار است معاون باشگاه پرسپولیس عنوان کرد: درباره دریافت حق بلیت‌فروشی و تبلیغات محیطی مکاتباتی با سازمان لیگ انجام داده‌ایم که تمام اسناد موجود است. درباره صورت حساب و ترازها با سازمان لیگ مکاتبه کرده‌ایم اما پاسخی که می‌دهند بدهکاری پرسپولیس است که برای ما جای سوال دارد. در حال حاضر تلاش ما رفع این موضوع است و باید پول تبلیغات محیطی و بلیت‌فروشی را بگیریم اما کسورات قانونی و حق حضور بازیکنان در لیگ و ایفمارک وجود دارد که سازمان لیگ این مبلغ را به علاوه جرایم انضباطی کسر می‌کند. * اگر تراز پرسپولیس منفی است بقیه در چه وضعیتی هستند؟ شکوری ادامه داد: سوال ما این است ما که چهار دوره قهرمان لیگ بوده‌ام و با بیشترین هوادار درآمدزایی داریم اگر تراز مان منفی باشد حساب سایر باشگاه‌ها چگونه می‌شود؟ اما سعی داریم این مسائل را پیگیری کنیم تا حق واقعی پرسپولیس پرداخت شود. * طلبم از باشگاه پرسپولیس را بخشیدم وی درباره طلب خود از باشگاه پرسپولیس تصریح کرد: در رابطه با طلب خودم باید بگویم نه‌تنها من بلکه خیلی از بازیکنان ایرانی شاید طلب داشته باشند اما با توجه به عشق خودم به این پیراهن و باشگاه شکایتی نکرده‌ام. از سال ۸۸ تا ۹۰ مبلغ ۸۰ میلیون طلب دارم که هر موقع خواستم پیگیری کنم موضوعی پیش آمد. این مبلغ را بخشیدم و امیدوارم سایر دوستان هم مثل من با توجه به مشکلات مالی باشگاه از این پول بگذرند تا شرایط مالی باشگاه به ثبات برسد. * در فیفا پولی نداریم اما در مورد پاداشها با‌ای اف سی مکاتبه کردیم شکوری درباره میزان مطالبات باشگاه پرسپولیس در فیفا و AFC گفت: در فیفا پولی نداریم و تمام مبلغ صرف پرونده‌های بین‌المللی شده اما در AFC وجوهی داریم. برای دریافت پاداش‌های مان باید مراحل اداری طی شود. ابتدا هزینه‌هایی مانند جرائم انضباطی، اسکان، برگزاری مسابقات باید از حساب مان کسر شود. حدود دو هفته قبل درخواستی را به کنفدراسیون ارسال کرده‌ایم تا هزینه‌های مان و پول باقی‌مانده را حساب کند. * میزان پاداش منهای کسورات مشخص شود در مورد هزینه کردها اطلاع‌رسانی می‌کنیم وی افزود: همچنین پیگیر دریافت مبالغ باقی‌مانده هستیم اما شرایط سیاسی و تحریمی بسیار سخت‌تر از سال ۲۰۱۸ شده و در آن سال می‌توانستیم مبالغ را انتقال بدهیم. به محض اعلام باقی پاداش باقی‌مانده به صورت شفاف این موضوع و البته نحوه هزینه کرد را هم اطلاع‌رسانی می‌کنیم. * درست یا غلط بشار جدا شد و در ادامه باید تمرکز خود را روی همین بازیکنان بگذاریم معاون باشگاه پرسپولیس درباره جدایی بشار رسن و اختلاف بین کادرفنی و هیات مدیره توضیح داد: در رابطه با بشار باید بگویم قرارداد وی در اردیبهشت تمام شد که باشگاه آن را تمدید کرد. همانگونه که حمید مطهری گفت تیم ما با یک نفر سنجیده نمی‌شود و روی شرایط تیمی تاکید داریم. به هر حال این اتفاق درست یا غلط افتاد و بشار جدا شد اما باید با داشته‌های مان که قوی هستند و با همان‌ها در فینال آسیا حاضر شدیم ادامه بدهیم و باید تمرکز خود را روی همین بازیکنان بگذاریم. * ادامه بحث بشار به تیم ما کمک نمی‌کند شکوری عنوان کرد: تا نیم‌فصل نمی‌توانیم بازیکنی جذب کنیم زیرا بازیکن آزاد ایرانی وجود ندارد و باید تا نیم‌فصل با همین بازیکنان که بسیار خوب و توانمند هستند کار را جلو ببریم. همین الان با سه بازی کمتر جزو مدعیان هستیم و قطعا امسال هم مدعی قهرمانی خواهیم بود. ادامه این بحث به تیم ما کمک نمی‌کند. مدیریت کادرفنی و بازیکنان با تمام توان به دنبال نتیجه‌گیری هستند و در کنار هم با قدرت به کارمان ادامه داده و با تمام توان از کادرفنی حمایت می‌کنیم. ادامه دادن پرونده بشار هیچ کمکی به ما نمی‌کند. * واکنش به آگاهی سمیعی از جدایی بشار رسن وی درباره اینکه شنیده می‌شود نامه جدایی بشار به امضای جعفر سمیعی رسیده است، توضیح داد: این اتفاق قبل از مستقر شدن تیم مدیریتی جدید در باشگاه رقم خورد. نمی‌دانم سمیعی از فهوای نامه مطلع بوده است یا خیر اما با توجه به سمت وی در وزارت ورزش و جوانان اطلاع یافتن از این موضوع پیچیده نیست. در حال حاضر کاری نمی‌توان انجام داد و شاید اگر به عقب بازگردیم بتوان کار دیگری انجام داد. بازهم می‌گویم باید با همین داشته‌ها کار را ادامه داد. * باشگاه در کنار هواداران از کادرفتی حمایت می‌کند وی در مورد حمایت از کادرفنی عنوان کرد: کادرفنی ما طی ده سال اخیر به عنوان کادر ایرانی توانسته تیم را به فینال آسیا برساند. کادری است که توانسته برای چهارمین دوره تیم را قهرمان کند. آن‌هایی که فنی و فوتبالی هستند می‌دانند برای اینکه در چهارمین دوره بخواهید قهرمان شوید کارتان بسیار سخت است. کادرفنی ما بسیار با دانش، باشخصیت و توانمند است. باشگاه و مدیران آن در کنار هواداران کاملا از کادرفنی حمایت می‌کنیم و به آن کاملا اعتقاد داریم. * هیچ اتفاقی برای پرسپولیس نیفتاده و همچنان بدون باخت هستیم شکوری ادامه داد: مباحثی که مطرح می‌شود حاشیه‌ای هستند. تیم ما در حال حاضر که ۹ هفته از مسابقات گذشته و ما ۶ بازی را انجام دادیم همچنان بدون باخت در جدول است. هیچ اتفاقی برای تیم ما نیفتاده است. آن‌هایی که فوتبالی و کارشناس هستند می‌دانند زمانی که شما با آن شرایط فینال لیگ قهرمانان آسیا را از دست می‌دهید در حالی که می‌توانستید قهرمان شوید ولی روی اتفاقات و دو پنالتی گل خوردیم، این طبیعی است که تیم از نظر روحی دچار مشکل شود. * فدراسیون این قدر دارایی دارد که بحث به ساختمان پرسپولیس نرسد وی در خصوص موضوع ساختمان فدراسیون و ساختمان باشگاه پرسپولیس اظهار داشت: تعجب می‌کنم که چطور این اتفاق برای باشگاه پرسپولیس و ساختمانش افتاده است. من در فدراسیون فوتبال سمت داشتم و کاملا روی دارایی‌های فدراسیون اشراف دارم. فکر کنم این فدراسیون آنقدر دارایی دارد که بحث به ساختمان باشگاه پرسپولیس نرسد. طبق اطلاعاتی هم که دارم طلب شستا از فدراسیون مبلغ مشخصی است که دارایی‌های فدراسیون کفاف آن را می‌دهد. * به زودی سند باشگاه به نام خود پرسپولیس زده می‌شود وی افزود: ولی در مورد ساختمان فدراسیون شاید سبب خیر شد این موضوع که من و دیگر مدیران ورزش و بخش‌های دیگر کشور به این فکر بیفتند که این ساختمانی که ما در آن قرار داریم و در شان باشگاه پرسپولیس هم نیست یکبار برای همیشه این اتفاق بیفتد و سند آن به نام باشگاه پرسپولیس بخورد. البته سند باشگاه پرسپولیس را امروز توانستم به دست بیاورم. مبلغی که وجود دارد، باشگاه پرسپولیس در سالیان گذشته نصف مبلغ ساختمان را پرداخت کرده و نصف باقی‌مانده ان‌شاالله با تعاملی که صورت می‌گیرد سند ساختمان هم همچون ورزشگاه‌های شهدای گمنام و درفشی‌فر به نام پرسپولیس خورده شود. * مراحل به نام خوردن ورزشگاه کاظمی به اسم پرسپولیس در حال طی شدن است شکوری در خصوص ورزشگاه‌های در اختیار پرسپولیس عنوان کرد: اقدامات مثبتی که طی چندماه گذشته انجام‌شده این است که الان یک استادیوم بسیار مجهز به نام درفشی فر داریم. یک ورزشگاه بسیار خوب به نام شهدای گمنام داریم. امیدواریم در مرحله بعدی ورزشگاه شهید کاظمی که مراحل اداری آن در حال طی شدن است به نام باشگاه بخورد و یک کار ماندگار برای پرسپولیس صورت بگیرد و طی سالیان آینده یک کمپ تمرینی خوب برای تیم‌های پایه و تیم بزرگسالان داشته باشیم. * امیدوارم سهام باشگاه پرسپولیس به دست مردم برسد سخنگوی باشگاه پرسپولیس در مورد روند خصوصی‌سازی این باشگاه اظهار داشت: این مساله در مراحل پایانی کار است و فکر می‌کنم اگر مشکلی پیش نیاید قبل از ۱۴۰۰ قسمتی از سهام باشگاه در بورس عرضه شود. امیدواریم این اتفاق بیفتد و این باشگاه که متعلق به مردم است سهامش هم به مردم برسد. * نفر خاصی در معاونت حقوقی نداریم اما دکتر وکیل به عنوان مشاور حقوقی روی پرونده‌ها کار می‌کند وی در مورد معاونت‌های باشگاه گفت: در پست معاونت حقوقی باشگاه تغییری ایجاد شده و فعلا نفر خاصی در این حوزه وجود ندارد. در معاونت حقوقی دکتر وکیل حضور دارد که به همراه همکارانش در باشگاه مستقرند و موارد حقوقی را پیگیری می‌کنند. او مشاور حقوقی باشگاه است. یک تیم روی پرونده‌های حقوقی با محوریت آقای وکیل کار می‌کند. * تمام تلاشمان را برای وارد کردن پاداش آسیایی به کشور انجام می‌دهیم شکوری در مورد پرداخت پاداش نایب قهرمانی آسیا گفت: تمام تلاشمان را می‌کنیم که پاداش آسیایی را وارد کشور کنیم. ولی تحریم‌های ظالمانه بر علیه کشور ما وجود دارد. یک سری مسائل سیاسی اقتصادی وجود دارد که از دست ما و خیلی‌ها خارج است. ولی راه‌های مختلفی را پیگیری می‌کنیم. امیدواریم این اتفاق بیفتد. باید از تمام عوامل باشگاه تشکر کنم که با تمام توانشان کار می‌کنند. در حال حاضر سه ورزشگاه را اداره می‌کنیم به همراه تیم‌های پایه و تیم بزرگسالان که در سه جبهه می‌جنگد. کار بسیار بزرگی را انجام می‌دهند. این مشکلات اقتصادی برای همه کارمندان باشگاه وجود دارد اما با تمام توانشان تلاش می‌کنند که از این مرحله هم عبور کنیم. با کمک هواداران این کار شدنی است و امیدواریم در مراحل بعدی هم با قدرت ظاهر شویم. * سعی می‌کنیم مسائل مالی تیم‌های پایه را حل و فصل کنیم وی در خصوص وضعیت نا بسامان تیم‌های پایه گفت: فکر می‌کنم الان رو به سامان هستند. یک زمین تمرینی خوب دارند و به خوبی تمرین می‌کنند. از نظر البسه مشکلی نیست. لباس تیم‌های پایه تامین شده و فکر می‌کنم ظرف امروز و فردا تحویل داده می‌شود. لباس گرمشان تحویل داده‌شده بود. در مباحث مالی نه‌تنها ما بلکه همه باشگاه‌ها و همه رشته‌ها و همه جامعه درگیر مسائل اقتصادی هستند. سعی می‌کنیم با کمک دوستان مسائل مالی تیم‌های پایه را هم حل و فصل کنیم. به دنبال این هستیم که آکادمی باشگاه محل تولید بازیکن شود تا به تیم بزرگسالان بازیکن تزریق شود. به دنبال آماده کردن یک کمپ تمرینی خوب برای پایه‌ها هستیم و امیدواریم این اتفاق بیفتد. * ۱۲۰ هزار دلار بابت رفتن بشار گرفتیم. دیگر چه باید بکنیم؟ شکوری در خصوص ایجاد محدودیت برای رسانه‌ها در خصوص مسائلی مثل بشار و خلیل زاده گفت: در مورد بشار الان من از شما می‌پرسم ما چه کار کنیم؟ مدیریت باشگاه در حال حاضر در مورد بشار باید چکار کند؟ هرکاری بگویید انجام می‌دهیم. ادامه دادن این موضوع به باشگاه ما ضربه می‌زند. ما خیلی شفاف گفتیم. ۱۲۰ هزار دلار بابت رفتن او دریافت کردیم. اینکه تا امروز از قرارداد جدیدش باید مبلغی را دریافت می‌کرد دریافت نکرده و مبلغی را هم که دریافت کرده در دوره قبلی به ما برگردانده است. یعنی تا هفته گذشته که از ما جدا شد مبلغی را بابت سال جدید دریافت نکرده بود و ۱۲۰ هزار دلار هم به ما برگرداند. حالا هر کاری شما بگویید ما انجام می‌دهیم. * اینکه نبود بشار ضربه زده یا نه کادرفنی در موردش صحبت می‌کند وی در مورد اینکه آیا قبول دارد رفتن بشار به تیم ضربه زده، عنوان کرد: بحث‌های فنی کاملا در حیطه اختیارات کادرفنی است. اینکه ضربه زده یا نه را کادرفنی باید در موردش صحبت کند. مطهری صحبت‌های خوبی را انجام داد. تیم ما با یک فرد اداره نمی‌شود ولی یک سری مسائل هم وجود دارد اگر بخواهیم فوتبالی صحبت کنیم بهتر است دوستان فنی در موردش صحبت کنند که صحبت‌هایش هم انجام‌شده است. این یک مورد طبیعی است. * من و سمیعی تا حدی اختیارات داریم و در مورد مدیریت قبلی نمی‌توانم نظری بدهم شکوری در خصوص اظهارات مدیریت قبلی باشگاه و اینکه الان در هیات مدیره است گفت: من باید در مورد مدیریت خودمان صحبت کنم. سلسه مراتبی وجود دارد. سمت من معاونت اجرایی و سمیعی مدیرعامل است. چارت سازمانی ما را می‌دانید یا نه؟ من و سمیعی تا حدی اختیارات داریم. سیستمی وجود دارد. اینکه مدیریت قبلی چه اتفاقی را رقم زده و دوستان قبلی چه می‌گویند، نمی‌توانم در موردش اظهار نظر کنم. من خیلی شفاف گفتم چه اتفاقی افتاده، کاملا مشخص است که قبلا چه گفتند و چه اتفاقی افتاده، فضای مجازی ما به گونه ایست که همه را مطلع کرده است. اینکه ما ادامه دارش کنیم فقط به تیم ما ضربه می‌زند. ما این را نمی‌خواهیم. می‌خواهیم تیم آرامش داشته باشد. وقتی بارسلونا مسی را از دست بدهد مشخص است که از نظر فنی دچار مشکل می‌شود یا در مورد یوونتوس و رونالدو. ولی اتفاقی است که افتاده، اینکه بخواهیم آن را ادامه‌دار کنیم بیشتر تیم را خسته می‌کند. * وحید امیری در مورد این موضوع صحبت‌های خوبی انجام داد وی افزود: وحید امیری مصاحبه خوبی انجام داده بود که باید از او به عنوان یکی از بزرگترهای تیم تشکر کنم. همینطور سیدجلال و 
میدعالیشاه و کامیابی نیا و نوراللهی که تلاش می‌کنند این نقطه را پوشش بدهند. همینطور بقیه بازیکنان و کادرفنی. درست یا غلط تمام‌شده، باید همه کمک کنیم همانطور که امیری گفت تیم ما بر می‌گردد. این پتانسیل را داریم که با سه بازی کمتر نسبت به بقیه تیم‌ها خودمان را به صدر جدول برسانیم. در نیم‌فصل هم اتفاقات خوبی را قطعا رقم می‌زنیم و تصمیمات خوبی می‌گیریم. * استفاده کردن از بازیکنان در حیطه مربی است نه من وی در مورد بازی ندادن به بازیکنان جوان گفت: در حیطه اختیارات سرمربی است که بازیکنی را بازی بدهد یا ندهد یا کجا از او استفاده کند. درست است که من مدرک B‌آسیا دارم ولی فکر می‌کنم مسئولیت فنی تیم با کادرفنی است و ما به عنوان مدیریت باشگاه وارد مسائل فنی نشویم. ولی مسائل مدیریتی را رصد و پیگیری می‌کنیم. ما مهدی عبدی را داریم که به عنوان یک جوان در نیمه‌نهایی و فینال آسیا گل زده، اینکه می‌گویند جوان‌ها بازی نمی‌کنند یا بحث پرکردن لیست است را متوجه نمی‌شوم. بقیه بازیکنان هم با توجه به اینکه پرسپولیس در ۴ سال گذشته در بالاترین سطح بوده ۴ دوره قهرمان لیگ شده و دو دوره در فینال آسیا بوده، شاید شرایط سخت مسابقات می‌طلبیده که از بازیکنان با تجربه‌تر بیشتر استفاده شود ولی کادرفنی به هربازیکنی که بیشتر کار تیم را جلو ببرد از او استفاده می‌شود. * اظهارات اکنون یلوه حرفه‌ای نیست شکوری در خصوص اظهارات یلوه گفت: او مسئولیتی داشت اما الان جدا شده حالا اینکه الان اظهار نظر می‌کند زیاد حرفه‌ای نیست. او باید زمانی نظر می‌داد که مسئولیت داشت. حالا که جدا شده درست نیست. اینکه چه مسائلی پیش‌آمده را نمی‌دانم. من اگر صحبتی دارم الان که اینجا هستم باید انجام بدهم. زمانیکه جدا شدم صحبت کنم نه حرفه‌ای است و نه اخلاقی. * پیش خور شدن کل مبلغ پاداش کذب محض است وی در مورد اینکه یلوه به پیش خور شدن پاداش آسیایی اشاره کرده، تصریح کرد: پرسپولیس در سه جام می‌جنگد. برگزاری و حضور در این مسابقات هزینه دارد. با توجه به اینکه کارگزار به تعهداتش عمل کرده، ما هیچ پولی را از آن دریافت نکنیم. اینکه کلیه فضای تبلیغاتی ما در اختیار ارگان دیگری است، مبالغ باید از جایی تامین شود. اینکه کل مبلغ پیش خور شده کذب محض است و آن را کاملا رد می‌کنم. * ای اف سی میزان پول پرداختی را اعلام کند به هواداران اطلاع‌رسانی می‌کنیم سخنگوی پرسپولیس اضافه کرد: ولی به عنوان مثال هزینه هتل ما در قطر را باید کسی پرداخت کند. این هزینه از کجا باید بیاید؟ اینکه می‌گویند پیش خور شده این هزینه را باید پرداخت کنیم. وقتی تیم با پرواز اخصاصی به قائمشهر می‌رود هزینه‌ای دارد و باشگاه باید از کجا بیاورد. هزینه‌هایی انجام دادیم و قطعا هم باید برای تقویت تیم انجام می‌دادیم که طبیعی است. اما پیش خور شدن کل مبلغ کذب محض است. به محض اینکه AFC اعلام کند چه مبلغی به ما تخصیص دادند و حساب باشگاه چقدر است و چقدر می‌توانیم دریافت کنیم به صورت ریز و شفاف به هواداران می‌گوییم. * سعی می‌کنیم بهترین ارتباط را با تیم برقرار کنیم شکوری در مورد ارتباط باشگاه با تیم اظهار داشت: من خودم زمانی هوادار و بازیکن این تیم بودم. در بحث مدیریت هم زمانی در فدراسیون فوتبال بودم. به‌شخصه دغدغه‌های بازیکن و کادرفنی و تجهیزات و موارد پشتیبانی مورد نیاز یک تیم را درک می‌کنم. زمانیکه کادرفنی ما در مورد موضوعی صحبت می‌کند می‌دانم که خواسته‌اش چیست. سعی می‌کنم ارتباط را با بازیکنان و کادرفنی هرچه بیشتر نزدیک کنم تا شکافی بین مدیریت باشگاه و مربیان وجود نداشته باشد. آن سمت بحث‌های فنی است و این سمت بحث‌های مدیریتی. چارت سازمانی وجود دارد که بر اساس آن سعی می‌کنیم بهترین ارتباط را با تیم برقرار کنیم. * خوشحالم که انتخابات فدراسیون برگزار می‌شود وی افزود: خیلی خوشحالم که انتخابات فدراسیون برگزار می‌شود تا از این شرایط خارج شویم. سال گذشته قرار بود انتخابات برگزار شود و بنا به دلایلی این اتفاق نیفتاد و پروسه اصلاح اساسنامه صورت گرفت که فکر می‌کنم اتفاق خوبی بود. من عضو یک کمیته‌ای در AFC هستم که یکی از کارهایش اساسنامه‌های فدراسیون‌های عضو است. در کمیته اعضای AFC‌عضویت دارم. سعی کردم تا جایی که می‌شود نظرات و مشاوره‌های فوتبالی خودم را ارائه بدهم. * امیدوارم تغییرات اساسانامه به فوتبال کمک کند وی ادامه داد: زمانی بود که فقط یک کاپیتان تیم ملی ما می‌توانست رای بدهد و یک سرمربی تیم‌ملی. یعنی از کل خانواده فوتبال فقط دو نفر می‌توانستند رای بدهند. امروز به ۱۲ نفر افزایش پیدا کرده. ۱۲ کاپیتان و مربی تیم‌های ما می‌توانند دخالت داشته باشند. قبلا از بانوان فکر می‌کنم یک نفر یا اینکه هیچ‌کس نمی‌توانست رای بدهد اما الان حداقل ۶ نفر از بانوان ما به همراه داوران ۷ نفر، می‌توانند رای بدهند. فضا بازشده تا فوتبالی‌ها راحت‌تر بتوانند وارد عرصه مدیریت بشوند. الان از امروز فکر کنم ثبت‌نام انتخابات آغاز شده و بزرگان فوتبال ما پیش‌قدم شده‌اند و ما این را به فال نیک می‌گیریم. امیدواریم این تغییر اساسنامه کمک کند که فوتبال ما شرایط بهتری داشته باشد و در آینده شاهد اتفاقات بهتری باشم. * در چند سال گذشته چنین ارتباط صمیمانه‌ای بین مدیریت و کادرفنی وجود نداشته است سخنگوی باشگاه پرسپولیس گفت: فکر می‌کنم کسب دو مساوی در این مدت نتیجه بدی نبوده، درست است که می‌توانستیم از این دو بازی حداقل ۴ امتیاز کسب کنیم ولی یک تساوی که به گفته کادرفنی نیمه دوم زیاد خوب نبودیم، می‌شد ۴ امتیاز کسب شود. ولی باشگاه با تمام توان و قدرت از گل محمدی و کادر او حمایت می‌کند. هیچ بحثی در مورد مواردی که گفته می‌شود نداریم. تمام تلاشمان این است که بهترین شرایط را برای کادرفنی ایجاد کنیم. شاید در طول چندسال گذشته چنین ارتباط صمیمانه‌ای بین مدیریت باشگاه و کادرفنی وجود نداشته است. من خودم شاگرد حمیدمطهری بودم و هم اینکه با بعضی از دوستان مثل کریم باقری نیز همبازی بودم. این ارتباط صمیمی خیلی به ما کمک می‌کند و با تمام توانمان از کادرفنی حمایت می‌کنیم. * من نام پولی که مدیریت فعلی به بازیکنان داده قرض نمی‌گذارم شکوری درباره اینکه شنیده می‌شود مدیریت سابق و فعلی برای پرداخت طلب بازیکنان و برانکو مبلغی را قرض کرده‌اند، گفت: کلیه فضای تبلیغاتی باشگاه پرسپولیس با یک مبلغ مشخص در اختیار کارگزار قرار دارد که این مبلغ قبل از دوران مدیریت جدید پرداخت‌شده است. مبلغی را برای پرداخت طلب برانکو قرض گرفتند اما من نام مبلغی که مدیریت فعلی برای پرداخت طلب بازیکنان تامین کرده در حال حاضر قرض نمی‌گذارم و می‌خواهیم این مبلغ را برای تیم درآمدزایی کنیم. *کاری که در فضاهای دیگر می‌شود در فضای هواداری خودمان بشود بی‌نیاز می‌شویم وی افزود: قبل از اعزام تیم بخشی از قرارداد بازیکنان پرداخت‌شده یا به شکل قرض یا از درآمدهای باشگاه یا هرچیز دیگری. امیدواریم اتفاق‌های و مسایل مربوط به باشگاه از فضای تبلیغاتی مثل روبیکا رصد شود تا بتوان از این طریق برای باشگاه درآمدزایی کرد. از دوستان هم درخواست کردیم در این نشست لایو نروند تا بتوانیم از راه‌های پیش‌بینی‌شده درآمدزایی کنیم. اگر کاری که در فضاهای دیگر انجام می‌دهیم در فضای هواداری خودمان انجام بدهیم باشگاه ما بی‌نیاز می‌شود. * حرفه‌ای نیست شب بازی تیم ما را بابت جذب بازیکن تحت فشار فضای مجازی بگذارند معاون باشگاه پرسپولیس درباره بازگشت برخی بازیکنان مثل ترابی و علیپور توضیح داد: در هفته ششم لیگ هستیم و اگر همین الان بازیکنی را جذب کنیم با توجه به اینکه در تیم دیگری بازی کرده‌اند تا نیم‌فصل نمی‌توانند برای ما بازی کنند. من سابقه بازیگری داشته و شخصا با برخی نفراتی که از تیم جدا شده‌اند در ارتباط هستم. قطعا کادرفنی هم در ارتباط است اما اینکه شب قبل بازی تیم ما کادرفنی و مدیریتی را تحت فشار فضای مجازی بگذارند و بگویند بازیکنی از تیمش در آستانه جدا شدن است و باشگاه و مدیریت و کادرفنی بلافاصله باید برای جذب وی اقدام کند، حرفه‌ای نیست. * رضایتنامه برخی از بازیکنانی که قطر هستند خیلی زیاد است شکوری افزود: در حالیکه می‌دانیم قرارداد جدید این بازیکن با تیمی جدید ۷ - ۸ ساعت بعد منعقد می‌شود و البته شاید هم در آن زمان منعقد شده بود. برخی بازیکنان که در لیگ قطر هستند مبلغ رضایت‌نامه شان خیلی زیاد است. یکی از بازیکنانی هم که این روزها بحثش خیلی داغ است شب گذشته با من صحبت و جدایی‌اش را تکذیب کرد. هوادار هم مثل ما و کادرفنی نگران است اما باید روال عادی طی شود تا بتوانیم بازیکن را جذب کنیم. *بازیکنی که به پرسپولیس می‌آید باید شرایط بازی در این تیم را درک کند وی ادامه داد: عقد قرارداد با برخی بازیکنان سبب می‌شود ماجرای مهدی طارمی و ضربه خوردن از آن اتقاق تکرار شود. برخی نفرات هم رضایت‌نامه شان برای باشگاهی خارجی صادر شده و اگر با وی قرارداد ببندیم فیفا رصد می‌کند. طبق درخواست کادرفنی وظیفه داریم با تمام توان برای جذب بازیکن عمل کنیم و این کار را هم انجام می‌دهیم. اما اگر بازیکنی می‌خواهد به تیم ما بیاید باید شرایط را درک کند. پرسپولیس با تیم لیگ دویی کشورهای عربی یا تیم‌های رتبه پایین‌تر جدول لیگ خودمان فرق دارد. هوادار هم عاشق این تیم است و باید بازیکنان شرایط بازی در پرسپولیس را درک کنند. * بازی با سپاهان و استقلال مهم است و می‌خواهیم بهترین شرایط را برای تیم فراهم کنیم معاون باشگاه پرسپولیس درباره پاداش احتمالی برد مقابل سپاهان و استقلال گفت: باشگاه حساسیت‌های این دو بازی را می‌داند و امیدوارم با تدابیر کادرفنی و مدیریتی تیم را در بهترین شرایط عازم مسابقات کنیم. بازی با سپاهان و استقلال مهم و تأثیرگذار است و سعی داریم بهترین شرایط را برای تیم مان فراهم کنیم. * ارقامی که در مورد درآمدزایی گفته می‌شود دقیق نیست و انحراف دارد وی درباره اینکه کارگزار پرسپولیس تا پایان اردیبهشت باید ۴۳ میلیارد به این باشگاه پرداخت کند که از این مبلغ ۱۵ میلیارد به دلیل بدهی قبلی به این کارگزار کسر می‌شود، با این تفاسیر چگونه گفت: قرارداد کارگزار تا پایان اردیبهشت و قبل از پایان فصل است اما این ارقام دقیق نیست و انحراف دارد. سعی داریم فضاهای درآمدزایی را رصد کرده و به همراه کارگزار آنها را عملیاتی کنیم. استفاده از اپلیکیشن هم راهی برای درآمدزایی جدید است. * اگر هواداران پای کار نباشند منبع مالی نداریم وی افزود: فضای اینستاگرام ما خیلی خوب است اما از طریق یکی از اپلیکیشن‌ها می‌توانیم درآمد خوبی ایجاد کنیم. خود من اولین نفر وارد این فضا شدم تا بتوانیم به درآمد برسیم. پرسپولیس یک باشگاه هوادار محور است و با هوادار خود معنی پیدا می‌کند. اگر آنها پای کار نباشند منبع مالی نداریم زیرا یک هزار تومان هم برخلاف سایر باشگاه‌ها از دولت دریافتی نداریم که نمایندگان مجلس و نهادهای دیگر باید به آن توجه کنند. * مجلس ورود کند چرا پرسپولیس مثل برخی باشگاه‌ها از منابع دولتی دریافتی ندارد معاون باشگاه پرسپولیس ادامه داد: خیلی خوشحال می‌شویم با مشخص شدن منابع مالی سایر باشگاه‌ها معلوم شود آنها هم از فضای اسپانسری امور خود را می‌گذرانند یا اینکه از بودجه دولتی استفاده می‌کنم. خواهش می‌کنم نمایندگان محترم مجلس و سایر مسئولان به این موضوع ورود کنند چگونه پرسپولیس به عنوان پرهوادارترین تیم آسیا با ۵۰ - ۴۰ میلیون طرفدار یک ریال هم از منابع دولتی دریافتی ندارد اما خیلی باشگاه‌های دیگر که نمی‌خواهم از آنها اسم بیاورم به شکل مستقیم و غیر مستقیم از منابع دولتی استفاده کند. با توجه به جایگاهی که خودم داشتم می‌دانم این منابع را از کجا دریافت می‌کنند. * تیم ما فقط از طریق اسپانسر و هوادار می‌تواند خود را آماده کند شکوری ادامه داد: تیم ما فقط از طریق اسپانسر و هواداری می‌تواند خود را آماده کند. باید از هواداران هم که تا اینجا کم نگذاشته و در فضای مجازی، واقعی و ورزشگاه عاشقانه پای کار هستند تشکر کنم. پیام‌های زیادی دریافت می‌کنم که می‌خواهند به تیم کمک کنند و این کار را هم انجام می‌دهند اما با اقدام‌های مدیریتی باید این موضوع را حل کرده تا مشکلات مالی باشگاه به کمترین حد برسد. * هنوز نمی‌دانیم چرا بازی با ذوب‌آهن لغو شد وی درباره احتمال لغو دیدارهای لیگ برتر به دلیل آلودگی هوا توضیح داد: متاسفانه دوستان برخی مسایل را مطرح می‌کنند که نمی‌دانم چه باید بگوییم. تابع تصمیم‌های سازمان لیگ بوده‌ایم اما نمی‌دانم چگونه امکان دارد ۲۹ آذر فینال لیگ قهرمانان را برگزار کرده و بیست و هشتم در لیگ بازی کنیم؟ تنها درخواست باشگاه ما این بود بازی با نساجی در تهران برگزار شود اما این اتفاق رخ نداد و هنوز هم نمی‌دانیم چرا دیدارمان با ذوب‌آهن لغو شد. * مکتوب و محرمانه خواستیم بگویند چرا بازی با ذوب‌آهن لغو شد شکوری ادامه داد: با توجه به نامه‌نگاری‌های صورت گرفته و صحبت رضا جاودانی مبنی بر اینکه نامه‌ای به ما نرسیده است باید بگویم برادر من در این یک هفته که نامه را دریافت کردید چه اتفاقی رخ داد؟ امکان دارد به ما اطلاع بدهید بازی با ذوب‌آهن به چه دلیلی لغو شده است؟ لغو مسابقه در فینال به ضررمان تمام شد زیرا ۲۰ روز در شرایط و کوران بازی‌ها نبودیم. ما مطیع سازمان لیگ بودیم اما به صورت مکتوب و محرمانه درخواست کردیم دلیل لغو بازی با ذوب‌آهن را بگویند. *آن صحبت‌ها از حدادی‌فر بعید بود وی ادامه داد: تیم ما در ۲۰ دقیقه ابتدایی دیدار با اولسان صلابت لازم را نداشت. نگفتیم دیدار با ذوب‌آهن سه بر صفر شود اما از حدادی فر مطرح کردن آن صحبت‌ها بعید بود. گفتیم اگر تخلفی صورت گرفته که از نظر ما این اتفاق هم افتاده بازی سه بر صفر شود. اینکه به یک تیم اعلام شود نباید بازیکن کرونایی ات در تمرین شرکت کند اما برخلاف نظر ایفمارک و کمیته پزشکی عمل کند از نظر ما تخلف کرده است. سوال ما محترمانه بود و پیچیدگی نداشت. همچنان از کمیته انضباطی می‌خواهیم دلیل لغو مسابقه را اعلام کنند. معاون باشگاه پرسپولیس درباره اینکه آیا باشگاه پرسپولیس پیگیری‌های لازم را برای مشخص شدن دلیل لغو این مسابقه انجام داده است، گفت: هیچ باشگاهی نمی‌تواند به شکل مستقیم به کمیته انضباطی نامه بزند. نامه اول خود را ۲۳ آذر ارسال کردیم که با توجه به تکذیبیه عضو کمیته انضباطی درباره آن بیانیه دادیم. سه چهار روز هم بعد نامه دیگری را برای پیگیری ارسال کردیم اما طبق روال فدراسیون فوتبال درخواست ما برای سه بر صفر شدن بازی باید در کمیته انضباطی پیگیری شود. *از نظر ما در دیدار با ذوب‌آهن تخلف شده است شکوری افزود: تا زمانیکه من در فدراسیون بودم و فکر می‌کنم الان اینگونه است همین روال جریان دارد که باشگاه‌ها نامه خود را به سازمان لیگ ارسال کرده و این نامه ارجاع داده می‌شود و در نهایت فدراسیون هم نامه را به کمیته مربوطه می‌رساند. ما نباید پیگیر سه بر صفر اعلام شدن بازی باشیم اما از نظر ما تخلف شده و همچنان منتظر هستیم. *در پرسپولیس روزی ۱۸ الی ۱۹ ساعت مشغول کار هستیم وی درباره میزان قرض‌های باشگاه پرسپولیس در دوران مدیریت جعفر سمیعی عنوان کرد: مبلغی به صورت قرضی یا اسپانسری دریافت شده اما اینکه شخصی بتواند مبلغ کلانی را ظرف یک تا دو هفته وارد باشگاه کند سخت است. قرض گرفتن یک‌میلیون هم سخت است اما مشغول تشخیص راه‌های درآمدزایی جدید مثل کارت هواداری و سایر موارد هستیم. امیدوارم نه‌تنها این مبلغ بلکه مبالغ بیشتری را به باشگاه تزریق کنیم. روزی ۱۹ - ۱۸ ساعت مشغول کار هستیم. *باید نگاه برابر میان پرسپولیس با تیم‌های صنعتی و دولتی وجود داشته باشد معاون باشگاه پرسپولیس تصریح کرد: باشگاهی به بزرگی پرسپولیس که حداقل در سه چهار سال اخیر پرچمدار قوتبال ایران در آسیا بوده نیاز به این دارد که نگاه برابری به آن با تیم‌های صنعتی و دولتی شود تا بتواند در سه جبهه بجنگد. تیمی داریم که با بودجه دولتی فقط در رقابت‌های داخلی شرکت می‌کند اما ما باید برای تمام امور سفر به یک کشور دیگر و حضور در مسابقات داخلی هزینه کنیم. *دوستان با انتخاب واژه «تیم خاص» نام خوبی را برای ما انتخاب کردند شکوری اضافه کرد: از هواداران می‌خواهم پای کار بیایند. به ما می‌گویند تیم خاص و با توجه به نتایج مان شامل چهار دوره قهرمانی متوالی و ۲ بار صعود به فینال از این موضوع خیلی خوشحال هستم. خودمان برای نام بردن از پرسپولیس دنبال واژه بودیم و شاید نمی‌توانستیم آن را پیدا کنیم اما دوستان واژه خوبی را انتخاب کردند. با تمام مشکلات، کمبودها تحریم‌ها و پنجره‌های بسته بهترین نتایج را کسب کردیم. * عبدی در جدال با مهاجمان میلیاردی حریفان گل زده است وی درباره مشکلات خط حمله پرسپولیس گفت: این موضوع مربوط به کادرفنی است اما به عنوان یک هوادار می‌گویم خط حمله ما در نیمه‌نهایی و فینال آسیا گل زده است. از همین نفرات استفاده کنیم. آنها توانمند هستند. مهدی عبدی در جدال با مهاجمان میلیاردی تیم‌های حریف در آسیا گل زده است. * راحت سهمیه گرفتن پرسپولیس و حضور در فینال آسیا، کری خوانی نیست معاون باشگاه پرسپولیس درباره کری خوانی سایر تیم‌ها برای این تیم توضیح داد: من بحثی را در یکی از شبکه‌های تلویزیونی انجام دادم اما اینکه ۱۶ تیم برای کسب سهمیه پلی‌آف در لیگ قهرمانان تلاش کرده و از آن خوشحال می‌شوند کری خوانی نیست و واقعیت است. ۱۶ تیم برای کسب سهمیه می‌جنگند و تیمی که به این هدف می‌رسد خوشحال می‌شود اما پرسپولیس راحت سهیمه می‌گیرد و با قدرت در فینال آسیا حضور پیدا می‌کند. این‌ها کری نیست اما سایر دوستان از الفاظ بد، ناشایست، غیر اخلاقی و غیرحرفه‌ای استفاده می‌کند و باید رعایت کنند *برخی دوستان در گذشته در سطح بالایی بودند اما الان مدیریت تیم نونهالان را هم به آن‌ها نمی‌دهند شکوری افزود: برخی دوستان که در گذشته در سطح بالایی بازی می‌کردند اما باشگاه شان اکنون اجازه مدیریت و حضور در تیم نونهالان را هم به آنها نمی‌دهد. از آنها می‌خواهم اگر از اسب افتاده‌اند دست‌کم از اصل نیافتند. کری را هم در چارچوب و رعایت اخلاق بخوانند تا به مشکل نخوریم. *سعی می‌کنیم با اولویت‌بندی تمام بدهی‌ها را تسویه کنیم وی درباره بدهی پرسپولیس به برخی طلبکاران داخلی و یکی از شرکت‌های هواپیمایی توضیح داد: با مدیریت سعی می‌کنیم تمام بدهی‌ها را براساس اولویت و منابع درآمدی تسویه کنیم. از دوستانی که به باشگاه کمک می‌کنند تشکر دارم و ان شالله در اولین فرصت نظرات آنها را هم جلب می‌کنیم. انتهای پیام /
به گزارش خبرگزاری فارس از گرگان، حجت‌الاسلام علی رضایی ظهر امروز در گفت‌وگوی تحلیلی تبیینی با موضوع بصیرت، ملت حسینی، مکتب شهید سلیمانی در گرگان اظهار کرد: دوران سختی در این یکسال بر ما گذشت، هنوز حضور روحی و معنوی شهید سلیمانی را احساس می‌کنیم، آمریکایی‌ها اشتباه کردند، قدرت و مکتب شهید سلیمانی از سردار سلیمانی بیشتر است. وی با اشاره به اینکه استکبار جهانی قدم به قدم به نابودی نزدیک می‌شود، تصریح کرد: باید همواره قدردان کسانی باشیم که از خودگذشتگی کردند تا درسی را به جامعه تعلیم دهند. * مکتب سلیمانی به معنای دستگیری از مسلمانان و رساندن به هدف مطلوب است نماینده ولی‌فقیه در نیروی هوا فضای سپاه پاسداران با بیان اینکه مکتب سلیمانی به معنای دستگیری از مسلمانان و رساندن به هدف مطلوب است، افزود: شهید سلیمانی چنین مدیریتی را در زندگی خودش داشت که محبوبیت جهانی پیدا کرد. رضایی با اشاره به عمر بابرکت بیش از ۵۰ ساله شهید سلیمانی گفت: شهید سلیمانی ۴۰ سال تمام در جهاد و مبارزه بود کسی که عمر خود را بصورت جهادی در خدمت به انقلاب بود و تا پایان عمرش راه مقاومت و ایستادگی را برگزید، کسی که انقلابی‌گری همیشه خط قرمز او بود و به شاخصه انقلابی‌گری این شهید هیچگاه لطمه وارد نشد. وی مکتب سلیمانی را در امیدواری به آینده معنا کرد و افزود: در عملکرد شهید سلیمانی غیر از امیدواری چیزی نمی‌بینید جهش و حرکت به سوی آینده، رفاه برای مردم مدنظر این شهید بود. * زدن پایگاه عین‌الاسد سیلی به آمریکا بود، انتقام سخت ما در این است که تمام حیثیت آمریکا در منطقه بر باد برود نماینده ولی‌فقیه در نیروی هوا فضای سپاه پاسداران بیان کرد: در جلوه‌گری شخصیت شهید سلیمانی طوری بیان نشود که مردم فکر کنند اینها دست‌نیافتنی هستند، شهید سلیمانی از یک زندگی ساده چنان زمینه‌های رشد و بالندگی را طی کرد که زیرساخت چنین اتفاقی خوردن نان حلال است. رضایی در خصوص تحقق انتقام سخت گفت: زدن پایگاه عین‌الاسد سیلی به آمریکا بود، انتقام سخت ما در این است که تمام حیثیت آمریکا در منطقه بر باد برود و حضورشان در منطقه پاک شود و ابهت آنها لگدمال شود. وی انتقام سخت را در نابود کردن نفوذ آمریکا دانست و افزود: انتقام سخت به معنای آن است که مردم دنیا آنقدر بصیرت پیدا کنند که آمریکا قابل‌اعتماد نیست و امید به آمریکا را از خودشان سلب کنند. نماینده ولی‌فقیه در نیروی هوا فضای سپاه پاسداران با اشاره به اصرار برخی دولتمردان در مذاکره با آمریکا گفت: با مطرح کردن چندباره دولتمردان برای مذاکره با شیطان بزرگ، استقامت و ایستادگی زیرسوال رفته است، مذاکره با شیطان پایان خوشی ندارد، همانطوری که رهبر معظم انقلاب فرمودند نباید به دشمن اعتماد کرد و چراغ سبز به آنها نشان داد، سازش با دشمن و ظالمان گناه کبیره است. * برخی قدرناشناسی کردند که چرا ایران در سوریه حضور دارد، استکبارستیزی فقط محدود به ایران نمی‌شود / مراسم‌های «بزرگداشت شهید سلیمانی» نباید اداری برگزار شود رضایی در خصوص حضور ایران در سوریه بیان کرد: برخی قدرناشناسی کردند که چرا ایران در سوریه حضور دارد، استکبارستیزی فقط محدود به ایران نمی‌شود هر جا علیه اسرائیل کسی بلند شود ما از آنها حمایت می‌کنیم، سوریه در هشت سال دفاع مقدس و در نداری به ایران کمک کرد و اکنون ایران در اوج قدرت از آنها حمایت می‌کند. وی گفت: سوریه از ایران درخواست کمک کرد اگر ایران به این کشور کمک نمی‌کرد حلقه مقاومت ضعیف و از هم گسسته می‌شد حاج قاسم سلیمانی به ما اثبات کرد استکبارستیزی و ایستادگی در برابر دشمن مرز نمی‌شناسد. نماینده ولی‌فقیه در نیروی هوا فضای سپاه پاسداران در خصوص تداوم و جوشش مکتب سلیمانی در جامعه افزود: اگر کسی بین خود و خدایش را اصلاح کند خدا مهرش را در دلها قرار می‌دهد اخلاص شهید سلیمانی او را بزرگ کرد، مردم کسی که به آنها خدمت می‌کند دوست دارند. رضایی با اشاره به اینکه مراسم‌های «بزرگداشت شهید سلیمانی» نباید اداری برگزار شود، گفت: این بزرگداشت در پهنه جغرافیایی به‌صورت مردمی برگزار می‌شود وقتی در بودجه ۱۴۰۰ برای بزرگداشت شهید سلیمانی مبلغی را مدنظر قرار دادند دختر شهید الام کرد این بودجه را نمی‌خواهیم، این حرکت یعنی تفکر شهید سلیمانی زنده است. انتهای پیام / ۸۳۰۰۱
به گزارش خبرگزاری فارس، در روزهای پایانی سال گذشته میلادی دورتموندی‌ها دستخوش تغییر و تحولی در کادر فنی خود شدند. مدیریت باشگاه بعد از بررسی نتایج ضعیف زنبورها تصمیم گرفت با مربی سوئیسی قطع همکاری کند. پس از آن سران باشگاه «ادین ترزیچ» دستیار جوان و کم‌تجربه فاوره را به عنوان سرمربی موقت تیم تا پایان فصل انتخاب کردند. در مدت ۳ هفته‌ای که از این اتفاق گذشته، برخی کارشناسان خبره فوتبال آلمان از جمله «پتر نوی روور» و «اوتمار هیتسفلد» از اقدام بورسیا در عزل فاوره انتقادکردند. اما میشاییل سورک، همچنان بر تصمیم گرفته‌شده پافشاری دارد و آن را صحیح می‌داند. مدیر ورزشی زردپوشان در گفت وگویی با یک شبکه تلویزیونی گفت: فکر می‌کنم تصمیمی صحیح گرفتیم. وی افزود: حس کردیم تیم نیاز به تغییردارد. باید ورودی جدیدی می‌داشتیم و همینطور به رویکرد تازه‌ای می‌رسیدیم. سورک در مورد ترزیچ نیز اظهار داشت: ادین مربی جدید و با اعتمادبنفسی است. او از اعتمادبنفس لازم برای انجام کارش برخوردار است. ضمن آنکه ایده‌های جدیدی هم دارد که می‌تواند روح تازه‌ای به تیم ببخشد تا دورتموند به مسیر موفقیت بازگردد. انتهای پیام /
به گزارش گروه تعلیم و تربیت خبرگزاری فارس، در بیانیه ۱۸۰ دفتر جمعیت فرهنگیان جوان کشور به مناسبت سالگرد شهادت حاج قاسم سلیمانی آمده است: در اولین سالگرد شهادت سردار شهید حاج قاسم سلیمانی، ما فرهنگیان جوان انقلابی در سراسر ایران اسلامی به عنوان افسران پیشران سپاه پیشرفت ضمن تجدید عهد با آرمان عظیم شهیدان انقلاب اسلامی، اعلام می‌نماییم که همچون سرباز، محیط تربیتی مدرسه را به عنوان پایگاه تبلیغی مکتب برجسته شهید سلیمانی قرار داده تا روح دانش‌آموزان ایران اسلامی را آراسته به تشعشع جلوه‌های پر برکت حیات طیبه شهید سلیمانی قرار دهیم. اخلاص، ایثار، مدیریت جهادی، انقلابی‌گری، وسعت‌نظر، امام حسینی زیستن، شجاعت، بصیرت و تقوای حضور از ویژگی‌های منحصربه‌فرد حیات تربیتی سردار شهید است که باید به خوبی به نسل‌های بعد منتقل شود که این وظیفه مهم به عهده معلمان است. در این بیانیه تأکید شده است: ما معلمان ایران اسلامی در سالگرد شهادت سپهبد سلیمانی، عهد می‌کنیم تا مروج مکتب مقاومت حاج قاسم در مدارس باشیم و نسل‌های بعدی انقلاب اسلامی را با مبانی انقلاب و امام آشنا کنیم و سردار سلیمانی‌ها را برای عصر ظهور و خدمت در جامعه مهدوی تربیت نماییم. ان شاء‌الله آزادیخواهان جهان که از خون به ناحق ریخته سردار شهید حاج قاسم سلیمانی و همراهان ایشان انگیزه‌ای دوچندان یافته‌اند با اخراج آمریکای جنایتکار از منطقه، انتقام سخت از تروریست‌های مستکبر را عملی کرده و مقدمه‌سازی جهت تمدن نوین اسلامی را دنبال خواهند کرد. آینده از آن مستضعفین است. / / ویژه‌نامه مرد میدان را همزمان با ایام سالگرد شهادت سردار حاج قاسم سلیمانی در خبرگزاری فارس بخوانید. انتهای پیام /
مهدی محمدی امروز در گفت‌وگو با خبرنگار فارس در کرمانشاه، در خصوص آخرین اخبار کرونایی استان، اظهار داشت: طی ۲۴ ساعت گذشته، ۵۱ بیمار جدید با علائم بیماری کرونا بستری و ۴۰ نفر از بیماران پس از بهبودی از بیمارستان ترخیص شده‌اند. وی با بیان اینکه هم‌اکنون ۱۸۱ بیماران کرونایی در بیمارستان‌های استان بستری هستند، افزود: طی شبانه‌روز گذشته، ۱۲ مورد بیمار مثبت بستری و ۵۰ بیمار مثبت سرپایی شناسایی‌شده است. رئیس کمیته اطلاع‌رسانی ستاد مدیریت کرونا دانشگاه علوم پزشکی کرمانشاه به ۲ مورد فوتی با تشخیص قطعی کرونا طی شبانه‌روز گذشته اشاره کرد و افزود: تاکنون یک‌هزار و ۴۲۸ نفر براثر ابتلای قطعی به کرونا در استان جان خود را از دست داده‌اند. انتهای پیام / پ
به گزارش خبرگزاری فارس از گرگان، حجت‌الاسلام جعفر رعایتی ظهر امروز در گفت‌وگوی تحلیلی تبیینی با موضوع بصیرت، ملت حسینی، مکتب شهید سلیمانی در گرگان اظهار کرد: مردم در دنیا به دنبال اسطوره و اسوه هستند برخی کشورها فیلم‌هایی می‌سازند که اسطوره‌سازی کنند اما وقتی ما شهید سلیمانی را با ویژگی‌های خاص داریم که مردم دنیا به آن افتخار می‌کنند باید در ترویج مکتب شهید سلمانی همه سهم خود را به درستی ادا کنیم. * باید همانند حاج قاسم سلیمانی هم به دنبال دنیا و هم دین مردم بود وی تصریح کرد: همه افراد و احزاب، ایرانی و غیرایرانی که دلاوری‌های سردار سلیمانی را دیدند در زمان شهادت ایشان اشک ریختند انسان‌هایی که خوب هستند سه الگوی رفتاری دارند برخی به دنبال آباد کردن دنیای آدم‌ها هستند، برخی فقط مریدی می‌خواهند که افراد را عارف بسازند تا دین اسلام را ترویج دهند، برخی مانند حاج قاسم سلیمانی هم به دنبال دنیا و هم دین مردم بود. مسوول نمایندگی ولی‌فقیه در سپاه نینوا استان گلستان با اشاره به ویژگی‌های شاخص سردار سلیمانی در دین‌محوری، ولایتمداری و بصیرت افزود: خیلی از افراد ولایتمدار بودن انسان خوبی هم بودند اما به دلیل اینکه بصیرت نداشتند یا از رهبری جلو زدند یا عقب افتادند از چشم جامعه افتادند اما داشتن این سه ویژگی باعث شد «حاج قاسم سلیمانی» یک مکتب شود. رعایتی گفت: شهید سلیمانی همان‌طوری که جهادگر و عالم بود تعبد در دین او به‌گونه‌ای بود که در اوج جنگ مراقب اموال مردم به سبک بسیار بالا بود. وی با اشاره به اینکه مقاومت همیشه یک جا ایستادن نیست، بیان کرد: مقاومت در راه حق مثبت است اما مقاومت در راه باطل اشکال دارد، سردار سلیمانی به‌گونه‌ای زیست که اگر کاری می‌کند آیا ولایت آن را قبول دارد، آیا آن کار مفید برای اسلام است و نتیجه حداقلی و حداکثری آن در نظر گرفته شود. * استکبارستیزی علاوه بر بصیرت نیاز به اعتقاد قلبی داشتن و ولایتمداری نیاز دارد / مردم با برگزاری یادواره شهدا مکتب شهید سلیمانی را ترویج کنند مسوول نمایندگی ولی‌فقیه در سپاه نینوا استان گلستان تاکید کرد: استکبارستیزی علاوه بر بصیرت نیاز به اعتقاد قلبی داشتن و ولایتمداری نیاز دارد حاج قاسم سلیمانی به گونه‌ای عمل کرد که همه اعتقاد داشتند که در مقابل استکبار لحظه‌ای کوتاه نمی‌آید. رعایتی با اشاره به اینکه دشمن همواره در مسیر دشمنی است، گفت: با دشمن نباید لبخند زد، دشمن مار خوش‌خط و خال است. وی در خصوص تداوم و استمرار مکتب شهید سلیمانی تاکید کرد: مردم با برگزاری یادواره شهدا مکتب شهید سلیمانی را ترویج کنند، دولتمردان عملکردشان را مانند شهید سلیمانی کنند، هنرمندان و نویسندگان از زندگی این شهید هزاران فیلم سازنده بسازند که جوانان را تربیت کند. انتهای پیام / ۸۳۰۰۱
به گزارش خبرگزاری فارس از بندرعباس، مسعود بارانی با اشاره به روند خوب و روبه رشد آبزی‌پروری به ویژه پرورش میگو و ماهی در قفس گفت: تا پایان سال ۶ هزار و ۲۰۰ تن ماهی در قفس تولید می‌شود و پیش‌بینی تولید امسال حدود ۳۰۰ تن بیشتر از سال گذشته است. وی با بیان اینکه اکنون ۳ مزرعه پرورش ماهی در قفس در شهرستان‌های بندرلنگه و قشم فعال است افزود: در آینده‌ای نیز ۴ مزرعه پرورش ماهی در مناطق مختلف استان راه‌اندازی می‌شود. بارانی افزود: در حال حاضر شهرستان بندرلنگه رتبه نخست پرورش ماهی در قفس را در استان دارد. معاون آبزی‌پروری شیلات هرمزگان اظهار کرد: ظرفیت استان تولید ۱۱۳ هزار تن ماهی در قفس است که تاکنون برای ۱۱۰ هزار تن آن مجوز صادر شده است. در ادامه رئیس گروه پرورش ماهی در قفس اداره کل شیلات استان نیز گفت: امسال شش مجوز پرورش ماهی در قفس به ظرفیت چهار هزار و ۴۰۰ تن در شهرستان‌های جاسک، سیریک، قشم و بندرلنگه صادر شده است. ایرج قائینی افزود: استفاده از ظرفیت آب دریا، عدم استفاده از آب شیرین در این طرح با توجه به محدودیت‌های آب شیرین، عدم نیاز به سرمایه گذاری سنگین و ثابت، رشد مناسب ماهی‌ها در دوره ۸ تا ۱۰ ماهه و طعم خوب ماهی و بازارپسندی از مهمترین مزایای پرورش ماهی در قفس است. وی گفت: دو گونه سی بس و سی بریم در مزارع پرورش ماهی استان پرورش داده می‌شود. رئیس گروه پرورش ماهی در قفس اداره کل شیلات استان گفت: این ماهی‌ها علاوه بر فروش در بازارداخلی کشور به کشور‌های حوزه خلیج‌فارس نیز صادر می‌شود. قائینی افزود: برای کاهش هزینه‌ها نیز یک مزرعه پرورش ماهی در قفس در بندر چیروئیه شهرستان بندرلنگه، قفس‌های کاملا ایرانی را ساخته و در دریا نصب کرده است که به زودی به مرحله تولید و بهره‌برداری خواهد رسید. گفتنی است سال گذشته ۵ هزار و ۹۰۵ تن ماهی در قفس در استان تولید شد و هرمزگان رتبه نخست پرورش ماهی را در کشور دارد. انتهای پیام / ۸۸۰۵۵ / ر
به گزارش خبرگزاری فارس از ارومیه، حجت‌الاسلام والمسلمین سید مهدی قریشی در مراسم بزرگداشت سید الشهدای مقاومت حاج قاسم سلیمانی که در سپاه شهدای آذربایجان‌غربی برگزار شد، اظهار داشت: ولایتمداری یکی از شاخصه‌های مهم سردار شهید سلیمانی است که در وصیت‌نامه وی نیز نمایان می‌شود و شاکله و محور اصلی وصیت‌نامه این شهید بزرگوار توصیه به تبعیت محض از ولایت‌فقیه است. وی عشق به شهادت را دیگر خصیصه مهم این شهید بزرگوار دانست و یادآور شد: ائمه اطهار (ع) نیز همواره شهادت را به عنوان سعادت ابدی از درگاه خداوند تبارک و تعالی درخواست می‌کردند. حجت‌الاسلام علی متین، مسئول نمایندگی ولی‌فقیه در سپاه شهدای آذربایجان غربی نیز در این مراسم با اشاره به رحلت آیت‌الله مصباح یزدی و چهلمین روز شهید فخری زاده و سالگرد شهادت سپهبد شهید حاج قاسم سلیمانی گفت: همه این شهدا و علما با تاسی از حضرت فاطمه زهرا س بر ولایت مداری و تبعیت محض از ولایت‌فقیه تاکید می‌کردند. خاطرنشان می‌شود سینه‌زنی و عزاداری به مناسبت نخستین سالگرد شهادت سپهبد شهید حاج قاسم سلیمانی دیگر برنامه این مراسم بود. انتهای پیام /
زهرا صدراعظم نوری عضو شورای شهر تهران و رئیس کمیسیون سلامت شورای شهر در گفت‌وگو با خبرنگار شهری خبرگزاری فارس، درباره وضعیت آلودگی هوا در پایتخت و راهکارهای مقابله با این معضل اظهارداشت: در شرایط فعلی پیش‌آمده تنها راه‌حل تعطیلی تهران است تا بتوان از این طریق مقداری از میزان آلودگی هوا کاسته شود. وی افزود: ولی به طور کلی جهت مقابله با آلودگی هوا باید منابع آلاینده ثابت و متحرک را در نظر گرفت چرا که در غیر اینصورت وضعیت نه‌تنها بهتر بلکه بدتر خواهد شد. عضو شورای شهر تهران ادامه داد: تهران مانند اتاقی است که ظرفیت محدود دارد و در صورتی که در این اتاق میزان دود به شدت زیاد شود فردی که در اتاق قرار دارد یا خفه خواهد شد و یا برای نجات آن باید دری را باز کرد، برای پایتخت نیز باید همین کار را انجام داد و همزمان منابع آلاینده را مورد بررسی قرار داد. نوری با اشاره به اینکه در پاییز و زمستان به دلیل پدیده اینورژن آلودگی هوا شدید می‌شود، گفت: شهرداری و شورای شهر نقش چندانی جهت مقابله با معضل آلودگی هوا ندارند ولی شهرداری نیز تا کنون نقش مؤثری در توسعه مترو و افتتاح خطوط جدید داشته و بحث معاینه فنی خودرو و توسعه فضای سبز نیز مورد توجه بوده است ولی این راهکارها به تنهایی چاره مقابله با آلودگی هوا نیست. وی گفت: طرح ترافیک باید در محدوده‌های مرکزی تهران حتما اجرا شود و به نظرم ساعات طرح مشابه قبل شود البته بعضی این تلقی را دارند که شهرداری به دنبال کسب درآمد است در صورتی که درآمد شهرداری از طرح بسیار ناچیز بوده و سلامت مردم بسیار ارزشمند است. عضو شورای شهر تهران با بیان اینکه شورای شهر و شهرداری در زمینه طرح ترافیک تابع ستاد مقابله ملی با کرونا است گفت: به نظرم این ستاد باید قانع شود و بپذیرد که اجرای طرح به نفع مردم تهران است از طرفی مردم نیز تا جایی که می‌توانند نباید از منزل بیرون بیایند و از خودروهای شخصی استفاده کنند. انتهای پیام /
به گزارش گروه بین‌الملل خبرگزاری فارس، «محمد البلداوی» نماینده فراکسیون پارلمانی «الصادقون» درباره راهپیمایی بزرگ فردا (یک‌شنبه - ۳ ژانویه) که قرار است همزمان با نخستین سالروز شهادت سردار «قاسم سلیمانی» فرمانده نیروی قدس سپاه پاسداران انقلاب اسلامی و «ابومهدی المهندس» نائب رئیس سازمان الحشد الشعبی عراق توضیح داد. وی در گفت‌وگو با پایگاه خبری «المعلومه» گفت: هدف از این تظاهرات بزرگ که در بغداد و سایر استانهای عراقی در سالروز شهادت فرماندهان پیروزی برگزار خواهد شد، اعلام مخالفت مردم عراق با حضور نیروهای آمریکایی در عراق است و به منزله یک سیلی به صورت دولت شکست‌خورده ترامپ است. البلداوی تصریح کرد: تظاهرات فردا یک پیام مردمی خواهد بود که فحوای آن درخواست حفظ حاکمیت کشور و انتقام خون همه شهدا است و بیانگر احساس ملی حقیقی ملت عراق در رد حضور نیروهای خارجی در خاک کشورشان است. قرار است در نخستین سالروز شهادت فرماندهان مقاومت در بغداد شماری از استانهای عراقی تظاهرات و راهپیمایی گسترده‌ای انجام شود و تدارکات و برنامه‌ریزی‌های لازم برای این امر انجام‌شده است. اعلام مکان‌های اصلی تظاهرات فردا در استانهای مختلف پایگاه خبری «صابرین نیوز» نیز طی اطلاعیه‌ای مکان‌های مشخص‌شده برای تجمع در بغداد و سایر استانهای عراقی برای این تظاهرات را اعلام کرد. بر اساس این گزارش، این تظاهرات که با شعار «شهادت و حاکمیت» برگزار خواهد شد در بغداد در میدان «التحریر» در ساعت ۱۳ ظهر فردا برگزار می‌شود، در بصره از ساعت ۱۰ امشب آغاز خواهد شد و مرکز تجمع، نزدیک کاخ‌های ریاست‌جمهوری است و در شهرها و نواحی اطراف نیز در مراکز خود تجمع خواهند کرد. در استان «الواسط» از ساعت هفت صبح روز یکشنبه در الکوت آغاز خواهد شد و در شهرستانهای و نواحی دیگر این استان، مردم هر شهرستانی در مرکز منطقه خود تجمع خواهند کرد. در استان «المثنی» از ساعت ۵:۳۰ صبح، در «میسان» در ساعت ۳ بامداد در ذی‌قار نیز در بامداد روز یکشنبه آغاز خواهد شد. پیشتر مقامات سازمان الحشد الشعبی عراق اعلام کرده بودند که از چند روز پیش از سالروز شهادت این فرماندهان مقاومت، چندین مراسم در دو بخش رسمی و مردمی تدارک دیده‌شده است. شعار «شهادت و حاکمیت» نیز به عنوان شعار اصلی اولین سالروز بزرگداشت فرماندهان شهید انتخاب‌شده تا بر ضرورت اخراج اشغالگران و بازپس‌گرفتن حاکمیت عراق تاکید شود. «ابوضیاء الصغیر» مسئول دفاتر الحشد الشعبی در استان‌های عراق چندی پیش گفته بود: مهمترین برنامه تدارک دیده‌شده برای بزرگداشت سالروز شهادت فرماندهان پیروزی بر تروریسم، راهپیمایی میلیونی مردمی در بغداد است که طی آن بر اخراج فوری نیروهای آمریکایی از خاک عراق تاکید خواهد شد. (جزئیات بیشتر) سوم ژانویه (۱۳ دی‌ماه سال گذشته) آمریکا در اقدامی تروریستی سپهبد حاج قاسم سلیمانی و ابومهدی المهندس را در بغداد به شهادت رساند. به دنبال این ترور، پارلمان عراق طرح اخراج نظامیان آمریکایی از عراق را تصویب کرد و اکنون سراسر عراق خود را برای بزرگداشت یاد این شهدا در نخستین سالگرد شهادتشان آماده می‌کند. خیابان‌های مختلفی در سراسر عراق مزین به بیلبوردهای بزرگ از این شهدا شده‌اند و در استانهای مختلف مراسم‌های یادبود و بزرگداشت این شهدا برگزار شده و می‌شود و هماهنگی‌ها و تدارکات برای این امر همچنان ادامه دارد. «احمد الاسدی» رئیس فراکسیون «السند الوطنی» عراق نیز پیشتر گفته بود که ملت عراق بار دیگر با حضور میلیونی خود بر این خواست ملی برای اخراج نیروهای اشغالگر تاکید خواهند کرد. انتهای پیام / م
به گزارش خبرگزاری فارس از پل‌دختر، حجت‌الاسلام رضا حقیان روز شنبه در مراسم گرامی‌داشت نخستین سالگرد شهادت شهید سلیمانی که با رعایت پروتکل‌های بهداشتی در فضای باز سپاه ناحیه پل‌دختر برگزارشد، اظهار داشت: امروز وظیفه همه ما این است که نسبت به عزت و اقتدار به دست آمده کشور در منطقه که حاصل تلاش‌های امام امت، مردم ولایی و جانفشانی هزاران جوان و شهدا است بی‌تفاوت نباشیم و جانانه از آن دفاع کنیم. وی افزود: همه ما اکنون ستون پیشرفت این مملکت هستیم و اگر نسبت به ارزش‌های به دست آمده بی‌تفاوت شدیم، راه را برای نفوذ دشمنی که بهترین عزیزان ما از جمله شهید سلیمانی و شهید فخری‌زاده را از ما گرفتند، باز می‌کنیم. رییس شورای سیاست‌گذاری ائمه جمعه در استان لرستان بیان داشت: یقین داشته باشید مذاکره ذلت‌بار به معنای هدر رفت ارزش‌هایی مانند رشادت‌های فرزندان این مملکت در دفاع مقدس و دیگر عرصه‌ها است و بسته شدن راه پیشرفت عزت، شرافت و در نهایت بازگشت نظام سلطه است، که با تبعیت از آنها راه اقتدار وشرافت مملکت به دست جوانان ایرانی بسته خواهد شد. وی افزود: سختی‌ها و تنگناهای اقتصادی به ویژه با شدت گرفتن تحریم‌ها و فشارهای اقتصادی بر مردم بر کسی پوشیده نیست، اما با عنایت وتفضل الهی، استقامت ملت ومسوولان به طور قطع این گره باز و مملکت ما به اوج عزت و اقتدار خواهد رسید. رییس شورای سیاست‌گذاری ائمه جمعه در استان لرستان گفت: وظیفه ما در این زمانه و وضعیت حساس نسبت به انقلاب خود پیروی و حفظ راه و اهداف عزت‌مندانه شهدا به ویژه شهید سلیمانی است که اگر در این زمینه کوتاهی کنیم، نمی‌توانیم این ادعا را داشته باشیم. وی به داستان حضرت موسی (ع) در قرآن اشاره کرد و افزود: کتاب خدا و ائمه (ع) در روایات در قالب ادبیات متفاوت با موضوعات مختلفی ازجمله انذار، پند موعظه، قسم، امر و نهی، سوگند و قصه‌های پندآموز راه وسیره را به ما نشان دادند. حقیقیان یادآور شد: یکی از این قصه‌ها داستان حضرت موسی است که وقتی امت او پس از تشکیل حکومت به عنوان بهترین امت از سوی خداوند معرفی شد، به علت بی‌تفاوتی نسبت به دستاوردها و ارزش‌های حکومت خود مورد غضب خداوند قرار گرفتند و پیامبر خدا را تنها گذاشتند. وی افزود: بنابراین باید از این داستان‌های پند آموز قرآن درس بگیریم و با استقامت، نسبت به ارزش‌های نظام بی‌تفاوت نباشیم. رییس شورای سیاست‌گذاری ائمه جمعه در استان لرستان به روابط ایران و آمریکا در اواسط قرن ۱۹ میلادی و آغاز کنسول‌گری آمریکا در ایران اشاره کرد و گفت: این کنسولگری ابعاد و بخش‌های مختلفی با عنوان عمران و آبادانی ایران در ظاهر داشت اما در باطن غارت نعمات خدادادی ایران را افزایش داده و به جایی رسید که آمریکا دو رقیب دیرینه خود اتحادیه جماهیر شوروی و ایران را خارج کرد. وی افزود: نفت کشور ما را با قیمت بسیار پایین غارت می‌کردند و تولیدات خود به ویژه تولیدات نظامی را می‌فروختند و این ورود نامشروع حاصل بی‌غیرتی سران طاغوت بود و به جایی رسید که ایران در کنار عربستان به عنوان حامیان مالی و نظامی آمریکا در منطقه عمل می‌کردند و بسیاری از مردم ایران طعم تلخ این رابطه خطرناک را هنوز به یاد دارند. حقیقیان یادآور شد: پس از پیروزی انقلاب اسلامی آمریکا با گفتمان امام و حرکت ایران به سمت استقلال، عزت و پیشرفت ملت خود منافع خود را در خطر دید، ازاین رو ابتدا به فکر تسخیر انقلاب افتادند و سعی کردند آن را به نفع خود مصادره کنند که با درایت امام راحل و هوشیاری مردم ناموفق و ناکام ماندند. وی افزود: بنابراین از راه‌های غیر انسانی و برخلاف موازین بین‌المللی در حوزه‌های مختلف مبارزه را با انقلاب اسلامی آغاز کردند که کودتای نوژه وتحریک عده‌ای در این راستا، ماجرای طبس، حمایت از منافقان، تحریک رژیم عراق و تحمیل هشت سال جنگ نابرابر از جمله این جنایت‌ها است. رییس شورای سیاست‌گذاری ائمه جمعه در استان لرستان گفت: حمایت از معاندان و مخالفان نظام و تحریم‌های اقتصادی گوشه‌ای از شرارت‌های آمریکایی‌ها علیه نظام و انقلاب است که پس از ناکامی به نفع خود از طریق آن شروع به مبارزه تمام‌عیار با ارزش‌های انقلاب کردند. وی افزود: این شرارت‌ها هنوز ادامه دارد که ترور سرداران و شخصیت‌های علمی از آن جمله است که کوتاهی و بی‌تفاوتی در برابر این تعارضات به مثابه زیر سوال بردن عزت مملکت و احاطه نظام سلطه است که باید هوشیار باشیم. انتهای پیام /
انتهای پیام / خ
به گزارش گروه اجتماعی خبرگزاری فارس، علیرضا احمدی رئیس شورای عالی استان‌ها در پیامی ساگرد شهادت شهید حاج قاسم سلیمانی را تسلیت گفت. متن کامل پیام به شرح زیر است: یک سال از عروج سرخ حامی سترگ ولایت و محبوب قلوب آزادگان جهان، سردار بی‌بدیل میدان مجاهدت الهی و یاور ستمدیدگان گیتی و ستم‌ستیز عرصه‌ی جهاد، شهید حاج قاسم سلیمانی اعلی الله مقامه الشریف، گذشت و هنوز اندوه هجران جانکاهش، دل‌های ما دلسوختگان فراقش را می‌کاهد و شولای شعف را از قامت محبینش می‌زداید. برای امثال آن مجاهد و رادمرد میدان کرامت، غم هجران یار را که هیچ کرانه‌ای بر آن متصور نیست، دوایی جز باده‌ی شهادت، درمان نمی‌کند. آشنایان راه عشق از چاه طبیعت به در آیند و رخ به آب خاک‌آلود نشویند. زلال دریای ناپیداکرانه‌ی محبت، آب وضوی آنهاست و با خونابه دل، غسل شهادت می‌کنند، و اگر در کوی دوست، تیغ و تیر بر سرشان ببارد، چون باران نیسان بر آنان گواراست. همنفس قدسیانند و همدل سرخوشان باده‌پرست. درس نماز و سحر از میخانه آموخته‌اند و عاشقی، محصول دعایشان است. دل در کوی نسیم پگاه، رها کرده و تن در سلسله‌ی محنت و رنج انداخته‌اند. آتش رخساره دلبر، خرمن وجودشان را سوزانده و به یک جرعه می‌، فرزانگان زمانه گشته‌اند. خود را در بقای محبوب، فانی کرده و در پیدای معبود، گم‌کرده‌اند. در محفلی به سر می‌برند که خورشید زندگی شان از جمله‌ی ذرات عاشقی است و عبودیت و تواضع، آموخته‌ی نخست آنهاست. در عشقبازی آنها، نااهلان در حیرتند و زاهد نمایان، تکفیرشان کنند. درون سراچه قلب اهل راز، سری است که ریزش خون سر، افشایش می‌کند. این راز، سال‌ها مکتوم در بواطن و ملفوف در ظواهر زندگی است. خون دل خوردن‌ها در مقام رازداری نهفته است و صبر و رضا از ملزومات این نهانکاری است. تب و تاب عاشقی در تنگنای زهد نمی‌گنجد و فراخنای رندی و نظربازی و صفا را شاید. اشک و خون به امید عبور دلستان در کوی شمشاد و سنبل و سپیدار، افشانده می‌شود. قلب شهیدان، مجموعه غمنامه عشاق است. آنان به یک کرشمه، هم مجنون و هم فرهاد و هم خسرو و هم رامین و هم وامق و هم منصورند. جرمشان این است که اسرار را هویدا ساخته‌اند، اسراری که سالیان سال، برای دیگران در پس پرده مانده بود. اگر تمنای آن داری که بسان حاج قاسم، معاشر دلبر شوی، نماز التقا بخوان و نافله وفا به جای آور. سرمه چشمان خمار یار هوروش، معجون ساغر وحدت و خون سردادگان راه عشق است. مانند او باید جان را به شکرانه‌ی توفیق مؤانست، نثار حبیب نمود، که او جان‌ها را به بهای خویشتن، خریداری کند. عیش سرمد و شرب مدام و وصال جاوید، میسر نیست مگر با بذل جان. میدان فیض دیدار بر محرمان مجلس انس، گشوده است و رخساره بی‌مثال خورشید دیدن، آیین ظلمت شکنان است و سحاب تیره جور، توان مستوری شعاع شعله فروز ندارد. خلوت و جلوت سجاده نشینان عافیت ستیز، همانند آن سردار دل‌ها، روشن از فروغ فراگیر پیمانه‌هایی است که باده نوشان را حین مخموری، هشیار می‌کند. آتش هجران سلیمانی عزیز با عاشقان، چه‌ها کرد که همچو شمع، تدبیری جز سوختن نیافتند. عشوه عشق او با دلبر دل آرای لامکان، بنیاد ما و من برانداخت، قامت نازنینش در چمن حسن، شمشاد را شرمنده ساخت، ایفای عهد همراه با ذکر «قالوا بلی» و ایفاد جان با «شهدنا» گفتن، شیوه مستان می‌پرست و گوشه نشینان خرابات جهاد و عزلت گزیدگان حریم قیام است. خلوت انس رجال صادقی چونان شهید عزیز ما حاج قاسم، سنگر خون است و تسبیح ذکرشان، سرب‌های مذاب. پهنه گلگشتشان سبزه زاران نیست، بل سرخه زارهای لاله خیز دشت جنون است که از رستنی هایش بوی خون خیزد. آنان عکس رخ محبوب را در قاب آتشین نائره‌ها به تماشا نشسته‌اند و دلتنگی خشاب سینه را با چکاندن ماشه استعاذه به بیرون پرتاب می‌کنند. تفرجشان در کنار نهری است که از رگ‌های بریده برادران، سرچشمه می‌گیرد؛ «و منهم من ینتظر». اشک دیدگانشان، نشان مویه و لابه نیست، روشنایی اشتیاق و انتظار است. تا بوده چنین بوده و تا هست، چنین باد؛ «و ما بدلوا تبدیلا». اینک در سالگشت فراق یار دیرین مقام معطم رهبری، جز حیرت و حسرت، متاعی نداریم و تسلاگوی تمام داغدیدگان غمش هستیم. گوارایی جام جاویدان و نوشین شهادت، گوارایش باد. انتهای پیام /
به گزارش خبرنگار اقتصادی خبرگزاری فارس، دولت در حالی طی یکی دو سال اخیر در کنترل بازار خودرو ناتوان بوده و نتوانسته نسخه موفقی برای درمان آن بپیچد که فرمول جدید شورای رقابت برای قیمت‌گذاری خودرو نیز طی روزهای اخیر علاوه بر اینکه مخالفت سازمان بازرسی و برخی کارشناسان اقتصادی را به همراه داشته، باعث به هم خوردن قیمت‌ها در بازار خودرو شده و گرانی خودرو را به دنبال داشته است. طبق این دستورالعمل جدید، خودرو‌هایی که قیمت و تیراژ پایین دارند یعنی ۵۵ درصد تولید خودروسازان که به خودرو‌هایی که اقتصادی‌تر اختصاص دارد از دستورالعمل قیمت‌گذاری شورای رقابت تبعیت می‌کنند و ۴۵ درصد خودرو‌ها نیز مشمول فرمول جدید می‌شوند. بر این مبنا، ۱۸ خودرو مشمول فرمول جدید قیمت‌گذاری خواهند شد که شامل پژو پارس، پژو ۲۰۷ اتومات، پژو ۲۰۷ دستی، سمند سورن پلاس، رانا پلاس، رانا پلاس TU ۵، دنا پلاس توربو شارژ، دنا پلاس توبوشارژ اتومات، هایما توربو دستی، هایما توربو اتومات، تارا، ساینا S، کوییک، شاهین، آریا، برلیانس و چانگان می‌شوند. این تصمیم شورای رقابت برای افزایش قیمت کارخانه‌ای خودروها، واکنش سازمان بازرسی را در پی داشت به طوری که گفته می‌شود این مخالفت باعث عدم اعلام نرخ‌های جدید خودروسازان شده است. یک مقام آگاه در صنعت خودروسازی در این مورد به خبرنگار فارس گفت: هنوز قیمتی برای خودروها بر اساس فرمول جدید شورای رقابت نهایی نشده است. وی تصریح کرد: اعتراض سازمان بازرسی مانع از اعلام نرخ‌های جدید از سوی خودروسازان شده است. * دلیل مخالفت سازمان بازرسی با فرمول جدید شورای رقابت فرمول جدید قیمت‌گذاری خودرو و منوط شدن افزایش قیمت خودروسازان به رشد تیراژ تولید این احتمال را که قیمت خودرو در بازار باز هم بالاتر رود، تقویت کرد و همین موضوع باعث گران شدن قیمت‌ها در بازار خودرو نیز شد، به طوری که یک‌شبه قیمت پراید از ۱۰۰ میلیون تومان به ۱۰۳ میلیون تومان رسید، قیمت تیبا ۲ از ۱۲۲ میلیون تومان به ۱۲۴ میلیون تومان، سمند از ۱۷۶ میلیون تومان به ۱۷۸ میلیون تومان و پژو ۴۰۵ مدل جی ال ایکس از ۱۷۷ میلیون تومان به ۱۷۹ میلیون تومان افزایش یافت. همچنین قیمت پژو ۲۰۶ تیپ ۲ از ۱۸۷ میلیون تومان به ۱۹۱ میلیون تومان، پژو ۲۰۶ تیپ ۵ از ۲۴۷ میلیون تومان به ۲۵۱ میلیون تومان افزایش یافت. بیم از رشد دوباره قیمت‌ها در بازار خودرو بر اثر دستورالعمل جدید شورای رقابت باعث شد تا حجت‌الاسلام حسن درویشیان، رئیس سازمان بازرسی در دیدار با وزیر صنعت، معدن و تجارت ضمن مخالف با مصوبه وزارت صمت درباره نزدیک کردن قیمت کارخانه به قیمت خودرو در بازار، اعلام کند: ما نگران افزایش مجدد قیمت خودرو در بازار در پی این تصمیم هستیم. وی ادامه داد: نمی‌شود گفت برای تنظیم بازار یا برای حل مشکلات تولیدکنندگان خودرو، قیمت خودروی کارخانه باید به قیمت بازار نزدیک شود. بسیاری از هزینه‌هایی که امروز از جیب مردم برای خودرو پرداخت می‌شود، هزینه‌های سربار است و هزینه واقعی تولید خودرو نیست. باید اصلاحی در ساختار تولید کنندگان خودرو ایجاد شود و شرکت‌های خودروساز از طرق مختلف مانند پالایش نیروها در هزینه‌های شان صرفه‌جویی کنند. بنابراین اینکه ما قیمت خودروی کارخانه را به قیمت خودروی بازار نزدیک کنیم روش مناسبی برای کمک به خودروساز نیست. چرا که ممکن است این امر به همان نسبت منجر به افزایش قیمت خودرو در بازار شود. به گزارش فارس، فرمول جدید شورای رقابت در حالی تصویب‌شده که طبق اصول اقتصادی، رشد تیراژ تولید باعث کاهش قیمت تمام‌شده تولید و بهای کالا می‌شود اما طبق مصوبه شورای رقابت، مقرر شده تا خودروسازان با افزایش تیراژ تولید خود، قیمت محصولاتشان را نیز گران‌تر کنند. شکر بیگی، معاون سازمان بازرسی کل کشور نیز با اعلام مخالفت صریح سازمان بازرسی کل کشور با تصمیم اخیر شورای رقابت مبنی بر افزایش قیمت تعدادی از خودروهای تولید داخل، گفت: اطلاع پیدا کرده‌ایم که تصمیم اخیر شورای رقابت با اصرار بیش از حد وزارت صمت اتخاذ شده است. دلیل این مصوبه این‌گونه اعلام‌شده که ما می‌خواهیم خودروسازها را ترغیب کنیم تا تولید بیشتر داشته باشند و به افزایش تولید ۵۰ درصدی برسند و شورای رقابت هر سه ماه رصد می‌کنیم تا به میزانی که افزایش تولید داشته باشند، افزایش قیمت هم داشته باشند. وی افزود: اما سوال اصلی این است که چند درصد از مردم کشور ما توان خرید خودروی داخلی را دارند که ما به بهانه ترغیب خودروساز به فکر افزایش قیمت آن هستیم؟! همین محصول تولید داخلی به پایین‌ترین سطح کیفیت ارائه می‌شود و جناب وزیر هم بارها اعلام کرده‌اند که شان مردم این نیست. با توجه به این موضوع در نظر داشته باشید که خودروساز یکباره ۵۰ درصد به تولید خود بیفزاید، این موضوع از یک جهت جای خوشحالی دارد ولی از جای دیگر آیا نظارتی بر حفظ کیفیت خودروی داخلی می‌شود؟ شورای رقابت از خودروساز تضمینی گرفته است که همزمان با افزایش تولید، کیفیت این خودروها نیز افزایش پیدا کند؟ * دفاع شورای رقابت از فرمول گرانی خودرو؛ حرف آخر را ما می‌زنیم در واکنش به انتقادات سازمان بازرسی، رضا شیوا رئیس شورای رقابت با دفاع از فرمول خود می‌گوید: در فرمول قبلی قیمت‌گذاری خودرو، تورم بخشی که از بانک مرکزی گرفته می‌شد را در نظر می‌گرفتیم، یعنی خودروساز چه خودرویی تولید می‌کرد چه نمی‌کرد، سالانه با تورم بخشی یا هر ۳ ماه یک‌بار، قیمت خودرو افزایش پیدا می‌کرد، اما در فرمول جدید افزایش قیمت به میزان تولید وابسته است، یعنی اگر عرضه‌ای صورت نگیرد، هیچ افزایش قیمتی در بازار نخواهیم داشت. وی معتقد است: با توجه به تورمی که در اقتصاد کشور وجود دارد، پیوسته افزایش قیمت خواهیم داشت مگر اینکه تورم کاهش پیدا کند. در فرمول جدید، به جای اینکه متغیر اصلی تورم بخشی باشد، متغییر اصلی افزایش قیمت تولید در نظر گرفته‌شده است، یعنی اگر خودروساز نتواند تولید را با هدفی که تعیین‌شده (۵۰ درصد افزایش) افزایش دهد، قیمت‌ها کاهش پیدا می‌کند. وی همچنین در خصوص صحبت وزیر صنعت مبنی بر اینکه قیمت‌گذاری خودرو به وزارت صمت باز خواهد گشت، می‌گوید: طبق قانون، شورای رقابت وظیفه اعلام قیمت را دارد و می‌تواند برای کالا‌ها و بازار‌های انحصاری دستورالعمل ارائه دهد و تشخیص انحصاری بودن بازار هم بر عهده شورای رقابت است. وی ادامه می‌دهد: علت اینکه وزیر صنعت پیشنهاد کرده تا قیمت‌گذاری خودرو به وزارت صمت برگردد، را من نمی‌دانم، اما قانون این اجازه را نمی‌دهد. شیوا همچنین در واکنش به مخالفت سازمان بازرسی با دستورالعمل جدید شورای رقابت می‌گوید: ما وظیفه قانونی خود را انجام می‌دهیم و در صورت لزوم تغییر مصوبه، باید خود شورا تصمیم‌گیری کند. ما در شورا بحث سازمان بازرسی را حتما مطرح می‌کنیم و اعضاء نظر خود را خواهند داد، اما به هر حال مصوبه شورا کاملا قانونی است و به اعتقاد ما برداشت اشتباه از این فرمول شده است و به هیچ وجه موضوع آزاد سازی مطرح نیست. وی می‌گوید: به هر حال نظر سازمان بازرسی هم در شورا مطرح می‌شود، ولی تصمیم نهایی با شورای رقابت است. باید منتظر ماند و دید آیا وزارت صنعت و شورای رقابت به جزء گران کردن خودرو در کارخانه و بازار، تدبیر دیگری برای واقعی کردن تقاضای خرید خودرو خواهد داشت؟ به گزارش فارس، برخی کاربران سامانه «فارس من» با ثبت سوژه‌هایی با عنوان «فرمول جدید شورای رقابت برای قیمت‌گذاری خودرو لغو شود» و «افزایش قیمت خودرو سه ماه یکبار، افزایش حقوق سالی یکبار» خواستار پیگیری این موضوعات شدند. انتهای پیام / ب
به گزارش خبرگزاری فارس، سایت «اسپورت» عراق خبر داد فدراسیون فوتبال این کشور موافقت فدراسیون ویتنام را برای برگزاری دیدار دوستانه کسب کرد. عراق یکی از رقبای ایران در انتخابی جام جهانی ۲۰۲۲ است. این تیم اکنون با ۱۱ امتیاز صدرنشین گروه سوم است. بحرین با ۹ امتیاز دوم است و تیم ملی کشورمان با کسب ۶ امتیاز در رده سوم قرار دارد. انتهای پیام /
به گزارش خبرگزاری فارس از شیراز، سردار ظهراب قنبری در مراسم سالگرد شهادت سردار سپهبد شهیدحاج قاسم سلیمانی در آموزش و پرورش استان گفت: رزمندگان استان فارس در پیروزی جبهه مقاومت بر داعش نقش بسیار مهمی را ایفا کردند. ￼فرمانده لشکر عملیاتی فجر استان فارس در بیان خاطرات رشادت‌ها و دلاورمردی‌های رزمندگان استان به یک نکته خیلی مهم و کمتر شنیده‌شده‌ای اشاره کردند که بیانگر ایثار خانواده شهدا در کنار دلاورمردی‌های شهدای آنان نیز است. سردار قنبری افزود: پس از آنکه داعش سردار حاج عبدالله اسکندری از فرماندهان محور مقاومت که اهل شیراز نیز بودند را به شهادت رساند، برای مبادله پیکر پاک و مطهر این شهید عزیز تقاضای پول کردند. به گفته فرمانده لشکر عملیاتی فجر استان فارس، خانواده این شهید بزرگوار مدافع حرم استان پس از اطلاع از درخواست داعش در جواب گفتند که راضی نیستند حتی یک ریال از پول بیت‌المال به داعش برای مبادله پیکر پاک شهیدشان پرداخت شود. وی همچنین در این مراسم گفت: سردار سلیمانی از دانشگاهی به نام ۸ سال دفاع مقدس بیرون آمد و از سردار دلها باید به عنوان یکی از خروجی‌های زیبای دفاع مقدس نام برد. ￼ فرمانده لشکر عملیاتی فجر استان فارس با اشاره به اینکه حاج قاسم از معدود افرادی بود که در همه مسایل تبحر خاصی داشت گفت: او بدون اینکه دانشکده سیاسی رفته باشد، یک سیاستمدار بود، بدون اینکه به دانشکده اقتصاد رفته باشد یک اقتصاددان بود و بدون اینکه به دانشکده تربیت معلم رفته باشد یک معلم به تمام معنا بود. سردار قنبری افزود: در وصف جاذبه سردار می‌توان به این نکته اشاره کرد که رییس‌جمهور روسیه که ملاقات‌های سیاسی‌اش به بیش از نیم ساعت نمی‌انجامید با دیدار با سردار دو ساعت با وی گفت گو کرد و خواستار دیدارهای بعدی با وی نیز شد. وی ادامه داد: امروزه نقش سردار سلیمانی در حذف داعش که با شعار حکومت از نیل تا فرات تشکیل‌شده بود بر هیچکس پوشیده نیست به طوریکه با حذف این گروهک تروریستی در خاورمیانه تمام برنامه‌ها و سرمایه گذاری خبیث آمریکا و رژیم منحوس صهونیستی از بین رفت. فرمانده لشکر عملیاتی فجر استان فارس گفت: دانش‌آموزان عزیز باید بدانند سردار سلیمانی از جنس همین مردم بوده و می‌تواند الگوی بسیار مناسب و در دسترسی برای دانش آموزان باشد تا با بهره‌گیری از تفکر و راه او حافظ ارزشهای جمهوری اسلامی ایران باشد. وی با یاد آوری این نکته که مادر حاج قاسم سلیمانی اهل استان فارس بوده است، گفت: دانش آموزان و مردم شریف استان فارس به خود ببالند و افتخار کنند که افتخارات و سرمایه‌های عظیمی مانند سردار شهید عبدالرسول استوار و سردار شهید عبداله اسکندری در کنار شهید سلیمانی پرورش‌یافته فرهنگ این استان پهناور و شهیدپرور هستند. انتهای پیام / ن / و
به گزارش خبرگزاری فارس از یاسوج، گرچه این روزها در زمستان به سر می‌بریم و به نظر می‌رسد مشکل کمبود آب نداشته باشیم اما در سایر فصول سال جیره‌بندی و نبود آب معضل جدی برای مردم استانی است که ۱۰ درصد آب کشور را در اختیار دارد. شهر پرآب کهگیلویه و بویراحمد با بی‌آبی مواجه است و این مشکل به حدی جدی می‌شود که برخی از مناطق با تانکر آبرسانی می‌شوند. رسول فرهادی مدیرعامل شرکت آب منطقه‌ای کهگیلویه و بویراحمد در این باره گفت: این استان یک درصد جمعیت و مساحت کشور را دارد اما ۱۰ درصد منابع آب را در اختیار دارد که متاسفانه از این ۱۰ درصد فقط ۱۰ درصد منابع آب در اختیار استان است و مورد استفاده قرار می‌گیرد. مدیرعامل آب منطقه‌ای کهگیلویه و بویراحمد بیان کرد: بخش‌های مختلف استان برای توسعه در بخش صنعت، کشاورزی و تامین آب شرب با مشکل جدی مواجه است. حتی شهر یاسوج به عنوان مرکز استان علی‌رغم قرار گرفتن در کنار دو رودخانه پرآب بشار و مهریان در فصول گرم بهار و تابستان با جیره‌بندی و قطعی آب مواجه است. وی بیان کرد: رفع این مشکل در دستور کار مسئولان استان قرار دارد از این رو سد تنگ سرخ که یکی از سدهای حیاتی استان و جنوب کشور است تعریف و با توجه به اینکه مجوزات ماده ۵۶ اخذ شده در صورت تامین منابع اعتباری بدنه آن تا سال آینده تکمیل و آبگیری انجام می‌شود. وی عنوان کرد: سد آبریز دیگر طرح آبی استان است که ظرفیت نگهداری ۱۵۵ میلیون متر مکعب ذخیره آبی را دارد. فرهادی بیان کرد: طرح آبرسانی به باشت دیگر پروژه آب منطقه‌ای است که نیازمند ۴۰۰ میلیارد تومان است. بهره‌برداری از این طرح‌ها در توسعه شهرهای بویراحمد، گچساران و کهگیلویه نقش دارد. انتهای پیام / ۸۲۰۲۴
به گزارش خبرگزاری فارس، در ماه‌های اخیر بحثی در رسانه‌های آلمان مطرح شد مبنی بر این‌که کدام گزینه جای یواخیم لو را در تیم آینده آلمان می‌گیرد. بعد از آنکه در سال گذشته میلادی مانشافت نتایج در مجموع خوبی کسب نکرد، موضوع انتخاب جانشین برای سرمربی ۶۰ ساله تیم آلما بیش از پیش شنیده شد. در این میان برخی از یورگن کلوپ، سرمربی تیم فوتبال لیورپول که علاقه‌اش را در گذشته برای هدایت تیم کشورش بیان کرده، به عنوان گزینه مناسب نام بردند. روزنامه آبندسایتونگ در آغاز سال نو میلادی در این ارتباط مقاله‌ای منتشرکرد که در آن شانس هانس دیترفلیک، سرمربی کنونی بایرن را بیشتر از همه دانست. این نشریه نوشت در صورتی که در آینده دور یا نزدیک، لو به هر دلیلی با تیم آلمان نباشد، فلیک جای او را می‌گیرد. روزنامه مونیخی افزود فلیک با توجه به این‌که سال‌ها در تیم ملی آلمان به عنوان دستیار کار کرده و اکنون با قدرت و موفقیت تمام زمام امور تیم ملی را در اختیاردارد، از نظر مسئولان فدراسیون فوتبال کشورش، صاحب بیشترین شانس برای هدایت تیم ملی در سال‌های آینده است. لو که از سال ۲۰۰۶ تاکنون سرمربی «مانشافت» است تا ۲۰۲۲ قرارداد دارد. انتهای پیام /
به گزارش خبرنگار سلامت خبرگزاری فارس، سیماسادات لاری سخنگوی وزارت بهداشت گفت: از دیروز تا امروز ۱۳ دی ۱۳۹۹ و بر اساس معیارهای قطعی تشخیصی، ۶ هزار و ۴۵ بیمار جدید مبتلا به کووید ۱۹ در کشور شناسایی شد که ۶۹۳ نفر از آنها بستری شدند. وی افزود: مجموع بیماران کووید ۱۹ در کشور به یک‌میلیون و ۲۳۷ هزار و ۴۷۴ نفر رسید. متاسفانه در طول ۲۴ ساعت گذشته، ۱ ۱۰ بیمار کووید ۱۹ جان خود را از دست دادند و مجموع جان باختگان این بیماری به ۵۵ هزار و ۴۳۸ نفر رسید. لاری عنوان کرد: خوشبختانه تا کنون یک‌میلیون و ۴ هزار و ۳۲۶ نفر از بیماران، بهبود یافته و یا از بیمارستانها ترخیص شده‌اند. ۴۹۸۱ نفر از بیماران مبتلا به کووید ۱۹ در وضعیت شدید این بیماری تحت مراقبت قرار دارند. وی ادامه داد: تا کنون ۷ میلیون و ۷۲۳ هزار و ۳۷۷ آزمایش تشخیص کووید ۱۹ در کشور انجام‌شده است. در حال حاضر و بر اساس آخرین تحلیل‌ها، ۴ شهرستان ساری، آمل، رامسر و سوادکوه شمالی در وضعیت قرمز، ۴۳ شهرستان در وضعیت نارنجی و ۴۰۱ شهرستان در وضعیت زرد قرار دارند. انتهای پیام /
به گزارش خبرگزاری فارس از مشهد، پیکر عالم و مجاهد انقلابی حضرت آیت‌الله محمدتقی مصباح یزدی امشب برای طواف بر گرد حرم رضوی وارد مشهد می‌شود. این مراسم فردا (یکشنبه) ساعت ۹ صبح مراسمی محدود با رعایت پروتکل‌های بهداشتی در صحن جامع رضوی برگزار می‌شود. این مراسم به دلیل محدودیت از طریق رسانه ملی پخش می‌شود. بعد از این مراسم پیکر این عالم مجاهد به قم منتقل می‌شود. انتهای پیام / ۷۰۰۵۱ / ح
به گزارش خبرگزاری فارس، سردار حسین اشتری فرمانده نیروی انتظامی با محمدباقر قالیباف رئیس مجلس شورای اسلامی دیدار و گفت‌وگو کرد. وی در این دیدار گزارشی از اهم اقدامات و عملکرد ناجا، برنامه‌های اولویت‌دار، نیازهای ماموریتی نیروی انتظامی و وضعیت اعتبارات ارائه کرد. سردار اشتری درباره وضعیت انتظامی - امنیتی کشور، اظهارداشت: با هدایت‌های داهیانه مقام معظم رهبری (مدظله‌العالی)، هوشیاری دستگاه‌های امنیتی، انتظامی و همچنین همکاری بسیار خوب مردم، وضعیت امنیتی کشور مطلوب است. فرمانده نیروی انتظامی ضمن تاکید بر ضرورت توجه مجلس یازدهم به عنوان مجلس انقلابی به معیشت مردم، افزایش اعتبارات معیشتی نیروی انتظامی را نیز مطرح کرد و افزود: بنده و هیات رئیسه ناجا به جد دغدغه بهبود و ارتقاء وضعیت معیشتی نیروهای خدوم و پر تلاش ناجا را داریم چراکه همکارانم به صورت شبانه‌روز در اقصی نقاط کشور از نقطه صفر مرزی تا مرکز شهرها، ایثارگرانه در حال خدمت رسانی و ایفای نقش هستند و رفع دغدغه‌های معیشتی سبزپوشان ناجا به ارتقاء انگیزه خدمتی و روحیه آنان منتهی می‌شود. وی با اشاره به تنوع و گستردگی جغرافیای ماموریتی پلیس خاطرنشان کرد: لازمه اجرای ماموریت‌ها علاوه بر وجود نیروهای متعهد ومتخصص، به کارگیری تجهیزات و امکانات به‌روز بر مبنای نیازسنجی‌ها از جرم و جغرافیا و سایر مولفه‌های انتظامی امنیتی است؛ امروز در نیروی انتظامی برای تحقق هوشمند سازی پلیس گام‌های اساسی برداشته‌شده که این اقدامات موجب تسهیل و تسریع روند خدمات‌دهی به مردم و کسب رضایت‌مندی آنان شده است. وی تاکید کرد: شایسته است که در تخصیص منابع مالی، اعتباری و بودجه‌ای، اهمیت و حساسیت ماموریت‌های پلیس لحاظ شود، این ماموریت‌ها نه‌تنها تعطیل‌بردار نیست بلکه به فراخور شرایط کشور چون شیوع ویروس کرونا، وقوع زلزله، سیل، حوادث گوناگون و غیر قابل پیش‌بینی، نیروی انتظامی باید علاوه بر ایفای نقش ذاتی و قانونی خود، در سنگر دیگری به ماموریت‌ها و ایفای نقش بپردازد که لازمه اجرا و عملیاتی شدن آن، بهره‌مندی از اعتبارات کافی و تجهیزات است. سردار اشتری تاکید کرد: تقویت نیروی انتظامی به منزله تقویت امنیت کشور است؛ امروز پلیس در سنگر خدمت به مردم، در تمامی عرصه‌ها حضور فعالی دارد و تلاش کرده با اجرای مطلوب ماموریت‌ها، اعتماد مردمی را به عنوان بالاترین سرمایه، ارتقاء دهد. انتهای پیام /
به گزارش خبرنگار ورزشی خبرگزاری فارس، مجمع انتخاباتی فدراسیون اسکی قرار است روز چهارشنبه ۱۷ دی‌ماه برگزار شود که اسامی نماینده مربیان، داوران، ورزشکاران و باشگاه‌ها برای مجمع مشخص شد. اسامی به شرح زیر است: نماینده مربیان: صادق کلهر نماینده داوران: سید محمد میر محمد میگونی نماینده باشگاه‌ها: حسن شمشکی و پیمان جانی نماینده ورزشکاران: سمانه بیرامی باهر، مرتضی جعفری، حسین کلهر شهلایی باقری، امیر غفرانی، احسان میرزاده و عباس نظریان ۴ نامزدی هستند که برای ریاست فدراسیون اسکی با هم رقابت خواهند کرد. انتهای پیام /
به گزارش خبرگزاری فارس و به نقل از باشگاه پرسپولیس، با اعلام علیرضا اشرف مدیر رسانه‌ای تیم فوتبال پرسپولیس تمرین امروز شنبه این تیم تعطیل و به بازیکنان استراحت داده شد. با صلاحدید کادر فنی و با توجه به فشردگی تمرینات و مسابقات پیش رو، کادر فنی سرخپوشان، تمرین امروز را تعطیل و قرمزپوشان از فردا یکشنبه تمرینات تیمی خود را برای بازی‌های لیگ برتر پیگیری خواهند کرد. تیم فوتبال پرسپولیس در دیدار آینده خود به مصاف سپاهان می‌رود. انتهای پیام
به گزارش خبرگزاری فارس، از امروز لیونل مسی می‌تواند با هر تیمی که خواست مذاکره کند تا در تابستان ۲۰۲۱ به آن باشگاه منتقل شود. ستاره بارسلونا که تابستان ۲۰۲۰ خواهان جدایی بود، هنوز قراردادش را تمدید نکرده و شایعات انتقال او به برخی باشگاه‌ها روز به‌روز بیشتر می‌شود. مسی البته در مصاحبه مهم خود در هفته گذشته (در اینجا بخوانید) اعلام کرد که تا انتهای فصل در خصوص تصمیمش فکر نخواهد کرد و در تابستان آینده‌اش را مشخص می‌کند. اما با این حال رسانه‌ها از گزینه‌های پیش روی مسی صحبت می‌کنند و اسپورت در آخرین گزارش خود (جلد امروز اسپورت نیز به مسی اختصاص‌یافته بود و در اینجا بخوانید) از آینده فوق ستاره بارسلونا نوشت. مسی در صحبت‌های خود مدعی شد که می‌خواهد یک فصل در لیگ حرفه‌ای آمریکا بازی کند و به احتمال فراوان در اینترمیامی و باشگاه دیوید بکام توپ بزند. آلبرت ماسنو، خبرنگار اسپورت در گزارشی از ۴ گزینه پیش روی لئو مسی صحبت کرد که آن را در زیر بخوانید. *ماندن در بارسا هنوز طرفداران فوتبال امید دارند و برخی نیز معتقد هستند که مسی در بارسلونا می‌ماند. این ایده پس از مصاحبه دیدنی لئو با شبکه راک ۱ قوت هم گرفت و به نظر می‌رسد رئیس بعدی باشگاه بارسلونا می‌تواند این موضوع را حل کند. یکی از نکات مورد توجه در تصمیم مسی بحث «خانواده» است. او در مصاحبه ابتدایی خود با سایت گل که از ماندنش رونمایی کرد، از اهمیت خانواده حرف زد. فرزندانش و همسرش علاقه دارند در کاتالونیا بمانند و همین مسئله می‌تواند تصمیم مسی را تحت‌الشعاع قرار دهد. *تماس گواردیولا دیدن زوج پپ و لئو تمام خاطرات زیبای فوتبال در سال ۲۰۰۸ تا ۲۰۱۲ را دوباره زنده خواهد کرد. پپ معتقد است که حضور مسی می‌تواند جوایز و قهرمانی را تضمین کند و فوق ستاره آرژانتینی نیز به دنبال این افتخار است. اسپورت در گزارش خود نوشت که تمدید پپ با منچسترسیتی تا سال ۲۰۲۳ به این معنی است که بتواند با مسی طی ۲ سال به آن چیزی که می‌خواهد دست پیدا کند. *با نیمار در لیگی کوچک نیمار در مصاحبه خود صحبت‌های عجیبی کرد و گفت می‌خواهد سال آینده با لئو بازی کند. بارسلونا به دلیل مشکلات اقتصادی نمی‌تواند نیمار را به نیوکمپ بازگرداند و به نظر می‌رسد این صحبت نیمار با رفتن مسی به پاریس محقق خواهد شد. اسپورت نوشت که مالک قطری باشگاه پاریس نیز می‌خواهد پیش از جام جهانی ۲۰۲۲ قطر، مسی در تیم او حضور داشته باشد. به نظر می‌رسد پاریس برای گرفتن مسی نیاز دارد تا ام‌باپه را به تیمی دیگر مثل رئال یا لیورپول بسپارد. به همین دلیل می‌خواهد پازل خرید مسی را اینگونه حل کند. *آمریکا رفتن به لیگ آرژانتین یکی از گزینه‌های مسی است ولی او می‌خواهد همچنان در سطح اول بازی کند. به همین دلیل حضور او در لیگ حرفه‌ای آمریکا در سال ۲۰۲۱ بعید به نظر می‌رسد و فوق ستاره آرژانتینی می‌خواهد در سن‌های بالاتر و زمانی که توان جسمانی‌اش کمتر شد راهی آن لیگ شود. طبق برخی گزارش‌ها مسی با اینترمیامی به توافق رسیده تا در سال ۲۰۲۳ با لوئیس سوارس راهی آمریکا شوند. به گزارش فارس، انتقال او به آمریکا به همین دلیل در سال ۲۰۲۱ بعید به نظر می‌رسد و او باید از بین پاریس، بارسلونا و منچسترسیتی یک تیم را انتخاب کند. البته برخی از چلسی یا یوونتوس نیز به عنوان گزینه‌ای برای لئو صحبت می‌کنند که بسیار دور از ذهن است. انتهای پیام /
خبرگزاری فارس از شهرری؛ وحید شیاسی: همزمان با اولین سالگرد شهادت سپهبد شهید حاج قاسم سلیمانی و همراهانش، پیش از ظهر امروز آئین عطرافشانی و گلباران مزار شهدای مدافع حرم آرمیده در آستان مقدس حرم حضرت عبدالعظیم (ع) با حضور مسؤولان این شهرستان برگزار شد. در این مراسم مزار شهیدان وحید زمانی نیا همرزم شهید سپهبد حاج قاسم سلیمانی، مصطفی محمد میرزایی و ابوالفضل سرلک همچنین سایر شهدای مدفون در حرم عبدالعظیم حسنی (ع) عطرافشانی و گلباران شد. مدیرکل بنیاد شهید شهرستان‌های استان تهران، فرماندار ویژه شهرستان ری، فرمانده سپاه ناحیه حضرت عبدالعظیم (ع) و جمعی دیگر از مسؤولان با حضور در این مراسم با قرائت فاتحه و نثار گل به مزار مطهر شهدا یاد عزیزان سفر کرده را گرامی داشتند. شهید وحید زمانی نیا متولد سال ۱۳۷۱ محافظ سردار سلیمانی و فرزند برومندی از قبله تهران است که سیزدهم دی‌ماه ۱۳۹۸ در حمله بالگردهای آمریکایی در فرودگاه بغداد و ترور ناجوانمردانه حاج قاسم سلیمانی و ابومهدی مهندس به شهادت رسید. انتهای پیام / ۶۷۰۶۲ / ت / س
اخبار شرکتها؛ اجلاس سراسری مسئولیت‌پذیری اجتماعی و اخلاق حرفه‌ای با حضور نمایندگان ۱۰۰ شرکت و سازمان دولتی و خصوصی از سراسر کشور در روز ۱۰ دی‌ماه ۹۹ در تالار نور مرکز همایش‌های بین‌المللی دانشگاه الزهرا (س) تهران با رعایت پروتکل‌های بهداشتی برگزار شد. در این اجلاس، سازمان‌ها و شرکت‌های مختلف فعال و موفق در زمینه مسئولیت‌پذیری اجتماعی و اخلاق حرفه‌ای از جمله شرکت سهامی ذوب‌آهن اصفهان معرفی و لوح تقدیر و تندیس دبیرخانه دائمی مسئولیت اجتماعی به آن‌ها اعطا گردید. مسئولیت اجتماعی یک سازمان یعنی مسئولین آن در قبال تاثیرات و فعالیت هایش بر جامعه و محیط‌زیست به طور شفاف و اخلاقی باشند که موارد مختلف از جمله مشارکت در توسعه پایدار و در نظر گرفتن انتظارات ذینفعان را شامل می‌شود. رضا نقی پور اصل مدیر عامل صندوق حمایت از تحقیقات وتوسعه صنایع پیشرفته کشور وابسته به وزارت صمت در این اجلاس، گفت: این صندوق در سال‌های اخیر در جهت کمک به رشد و توسعه معدن و صنایع معدنی و تقویت شرکت‌های دانش بنیان تلاش کرده و طرح‌هایی از جمله طرح سرباز صنعت اشتغال‌زایی جامعه علمی کشور را به اجرا در آورده است. وی در سخنان خود بر اهمیت ارتقای تعامل سازنده بین کارکنان شرکت‌ها و ذینفعان مختلف آن‌ها تاکید کرد و افزود: نیروی انسانی سالم عامل موفقیت هر سازمان است. مجید مکاری، مدیر ایمنی، بهداشت و محیط‌زیست ذوب‌آهن اصفهان که به نمایندگی از این شرکت در این اجلاس حضور داشت و لوح و تندیس دبیرخانه دائمی مسئولیت اجتماعی را دریافت کرد، در گفتگو با خبرنگار ما به شرح بخشی از اقدامات ذوب‌آهن اصفهان در زمینه مسئولیت‌پذیری اجتماعی و اخلاق حرفه‌ای آن پرداخت و این اقدامات را عامل موفقیت این شرکت در امر ایفای مسئولیت اجتماعی و دریافت پیاپی لوح، تقدیرنامه و جایزه مربوطه در سال‌های اخیر دانست. وی به اقدامات محیط زیستی شرکت پرداخت وگفت: ذوب‌آهن اصفهان از بدو تاسیس تا کنون با انجام پروژه‌های مختلف زیست‌محیطی حدود ۴ هزار میلیارد تومان هزینه کرده است و در حالی که بنابر قانون ملزم به اجرای ۲۵ درصد فضای سبز در محوطه کاری خود بوده اقدام به ایجاد فضای سبز به میزان ۸۴ درصد نموده است. مدیر ایمنی، بهداشت و محیط‌زیست شرکت به نقش آموزشی ذوب‌آهن اصفهان در انتقال دانش فنی و تربیت نیروهای متخصص و ماهر برای دیگر صنایع و از جمله صنعت فولاد و مهم‌تر از آن ساخت و تحویل چند واحد فولادی در کشور پرداخت و تاکید کرد: از آخرین اقدامات زیست‌محیطی ذوب‌آهن اصفهان که در این زمینه لازم است به آن اشاره کنیم، اقدامات این شرکت در زمینه مقابله با بیماری فراگیر کرونا در سطح کارکنان و در سطح منطقه اطراف است. در این زمینه بیمارستان شهید مطهری ذوب‌آهن اصفهان به طور گسترده با تمامی امکانات و کادر تلاشگر خود برای پیشگیری و درمان مبتلایان کرونا در منطقه تلاش کرده است. در اجلاس مسئولیت اجتماعی و اخلاق حرفه‌ای سازمان‌ها از اقدامات مختلف شرکت‌ها در امر مقابله با بیماری کرونا تقدیر و یاد شهدای این عرصه گرامی داشته شد. انتهای پیام / ب
به گزارش خبرنگار تشکل‌های دانشگاهی خبرگزاری فارس، موکب «انا القاسم» به همت بسیج دانشجویی دانشگاه آزاد واحد تهران شمال در میدان انقلاب برپا شد. عزیزیان مسئول فرهنگی بسیج موکب «ان القاسم» در باره برپایی این موکب گفت: هدف از این کار زنده نگه‌داشتن یاد و خاطره سردار قاسم سلیمانی و شهدای فرودگاه بغداد و تبیین نقش دانشجویان در گرفتن انتقام سخت است. وی ادامه داد: جنبش دانشجویی با جهاد علمی، تبیین و روشنگری در خصوص مسائل مختلف و مطالبه‌گری از مسئولین می‌تواند نقش به سزایی در تحقق انتقام سخت ایفاء کند. این فعال دانشجویی تاکید کرد: توزیع اقلام بهداشتی و برگزاری نمایشگاه با محوریت امر به معروف و نهی از منکر به عنوان بخشی از فعالیت‌های فرهنگی موکب «انا القاسم» است. وی بیان کرد: علاوه بر حضور دانشجویان و عموم مردم در موکب «انا القاسم»، علیرضا زاکانی رئیس مرکز پژوهش‌های مجلس شورای اسلامی، حجت‌الاسلام عبداللهی مسئول فرهنگی سازمان تبلیغات اسلامی، سردار حبیب زاده معاون سیاسی بسیج مستضعفین و حسن شمشادی فعال رسانه‌ای جبهه مقاومت نیز در این موکب حضور یافته‌اند. گفتنی است موکب «انا القاسم» با همکاری گروه جهادی شهید شادگوهر ستاد امر به معروف استان تهران برگزار شد. این موکب به مدت سه روز در ضلع شرقی میدان انقلاب اسلامی پذیرای بازدیدکنندگان خواهد بود. انتهای پیام /
اخبار شرکتها؛ ایکوپرس- بابک رحمانی افزود: در حال حاضر به طور متوسط روزانه بیش از دو هزار دستگاه خودرو تکمیل، تجاری سازی و آماده ورود به بازار می‌شود و این روند با حمایت از سوی نهادهای مرتبط در بهبود روند تامین قطعات کسری خودروها ادامه خواهد یافت. وی گفت: از ابتدای امسال تا دهم دی‌ماه بیش از ۳۴۴ هزار دستگاه خودرو به بازار عرضه‌شده که این تعداد، مطابق با تیراژ تولید تا پایان سال، سیر صعودی خواهد داشت. معاون بازاریابی و فروش ایران‌خودرو، با بیان این‌که میانگین زمان تحویل در طرح‌های فروش فوق‌العاده به ۴۰ روز رسیده درحالی‌که موعد تحویل قراردادها ۹۰ روزه است، ادامه داد: با کسر تعداد برخی از خودروها که امکان تولید نداشته و امکان تبدیل آن به سایر محصولات موجود فراهم‌شده، در حال حاضر تعداد تعهدات معوق ایران‌خودرو به کم‌تر از ده هزار دستگاه رسیده است و یقینا قبل از پایان سال، این عدد به صفر نزدیک خواهد شد. وی با بیان این‌که در ماه‌های پایانی سال، مجموعه کارکنان ایران‌خودرو با همتی مضاعف، در تلاش برای اجرای تعهدات هستند، اظهار کرد: در نیمه آذر رکورد تجاری سازی و عرضه روزانه خودرو به بازار را با حدود پنج هزار خودرو به ثبت رساندیم که این اقدام در بهبود شرایط بازار به نفع مشتریان موثر بوده است. رحمانی با اشاره به بهره‌مندی حداکثری از ظرفیت‌های شرکت‌های حمل خودرو همکار ایران‌خودرو، اظهار کرد: امکان تحویل خودرو به صورت حضوری نیز برای مشتریان فراهم‌شده و متقاضیان تحویل حضوری می‌توانند از طریق نمایندگی‌های ایران‌خودرو نسبت به آن اقدام کنند. در صورت انتخاب این روش، مبلغ مربوط به حمل خودرو مسترد خواهد شد. انتهای پیام / ب
خبرگزاری فارس - کرمان، مهسا حقانیت: حاج مهدی صدفی از دوستان سردار حاج قاسم سلیمانی در گفت‌وگو با خبرنگار فارس در کرمان اظهار داشت: سخن گفتن درباره شخصیت سردار دل‌ها، حاج قاسم عزیز کاری بس دشوار است، زبانم الکن و بیانم قاصر است که بتوانم درباره شخصیت، مرام و سیره این شخصیت با عظمت و محبوب دل‌ها سخن بگویم. اولین ویژگی درباره حاج قاسم بعد معنوی و عبودی، اخلاص در عمل، حالات روحی و معنوی ایشان است، حاج قاسم به مصداق فرمایش معصوم (ع) که مردم را با عمل‌تان به‌سوی حق دعوت کنید نه با شعار و حرف و خودتان عامل به حرف‌تان باشید در سیره عملی و رفتاری خودش طوری عمل می‌کرد که عینیت می‌بخشید به حسن و توصیه‌ای که در گفتارش بود. حاج قاسم انسانی بود مومن و خداجو و انسانی که همیشه خدا را شاهد و ناظر اعمالش می‌دانست و از یاد خدا غافل نبود. یاد خدا و یاد مرگ را فراموش نکنید مهمترین ویژگی او این بود که عبد صالح خدا بود، با تعدادی از دوستان خدمت حاج قاسم بودیم، هر کدام از ما خاطره‌ای یا حدیث و روایتی را تعریف می‌کرد، سردار هم گفت، دو چیز را در زندگی فراموش نکنید، یاد خدا و یاد مرگ. یاد خدا همیشه باعث می‌شود خودتان را در محضر خدا ببینید و اگر یاد خدا را مدنظر داشته باشید هیچ‌وقت گناه و معصیت نمی‌کنید، بارها می‌گفت همه ما می‌میریم پس از خدا بخواهیم مرگ ما مرگ قشنگی باشد، نگاهش این بود، مرگ به‌سراغ همه می‌آید اما مرگی قشنگ است که توام با عاقبت به‌خیری و از نوع شهادت باشد. نکته دیگری که راجع به حاج قاسم وجود دارد، اخلاص در عمل است، او برای دنیا و کسب مال، شهرت و مقام نجنگید، مبارزه نکرد و جانش را به خطر نینداخت و با تمام توان و وجودش برای خدا عمل می‌کرد، حرف می‌زد و مجاهدت می‌کرد بنابراین اخلاص را در کار حاج قاسم می‌دیدم. شهید سردار سلیمانی در بسیاری از حرکت‌های تاثیرگذار، رویدادهای مهم، اقدامات عملی و طراحی‌های استراتژیک در جبهه مقاومت و دفاع از ملت مظلوم عراق، یمن، افغانستان، سوریه و لبنان پیشگام بود، اما هیچ‌کدام از این حرکت‌ها را به‌خودش اختصاص نمی‌داد. سردار سلیمانی جبهه مردمی و بسیج مردمی را در کشورهای مختلف راه‌اندازی، ساماندهی و برنامه‌ریزی کرد و در جبهه مقاومت به کار گرفت، اما هیچ‌کدام را به خودش اختصاص نداد و هیچ‌گاه نگفت، این اقدامات را من انجام دادم که بیانگر اخلاص حاج قاسم است. توکل به خدا به عنوان یکی دیگر از ویژگی‌های بارز سردار شهید حاج قاسم سلیمانی است، حاج قاسم در جبهه مقاومت حضور فعال داشت و با وجود همه موانع، مشکلات و سختی‌ها اما یک‌بار هم توکل خودش را از دست نداد. حاج قاسم هیچ‌وقت توکل به خدا را از دست نمی‌داد و می‌گفت اگر دین خدا را یاری کنید و نیت‌تان برای خدا باشد مطمئن باشید، پیروز شوید و و اعتقاد داشت این افراد که در راه خدا مجاهدت می‌کنند، پیروز هستند. وقتی حاج قاسم کنار اروند زانو زد سردار سلیمانی در دوران دفاع مقدس هیچ وقت یاد اهل‌بیت (ع) را فراموش نکرد و همیشه این مطلب را می‌گفت اگر در کوران جنگ و همه گرفتاری‌ها، مسائل و مشکلاتی که در جنگ داریم، عنایت و لطف اهل‌بیت (ع) را داشته باشیم، پیروز هستیم. حاج قاسم به شب‌های وداع دوران دفاع مقدس خیلی اعتقاد داشت و به رزمندگان می‌گفت، هر زمان خواستید از اروند، آب راه‌ها عبور کنید و از پس مشکلات برآیید، خدا را به پهلوی حضرت زهرا (س) قسم دهید. حاج قاسم اهل توبه، ذکر، توسل و اهل نماز شب بود به‌طوری که اگر لحظه‌ای فرصت می‌کرد، توسل به اهل‌بیت (س) داشت و اهل مناجات و ذکر بود. سردار سلیمانی آدم متواضعی بود و اگر در یک مراسم یا جمعیتی حضور داشت و او را از قبل نمی‌شناختید، نمی‌توانستید، تشخیص دهید حاج قاسم کدام‌یک از این افراد است و همیشه خودش را نسبت به دیگران کوچک می‌دانست و خدا عزیزش کرد. امام صادق (ع) می‌فرماید «اگر کسی رابطه‌اش را با خدا برقرار کرد و از طرفی با مردم با محبت رفتار کرد، خدا حب آن فرد را دل‌ها زیاد می‌کند و در بین جامعه و مردم محبوب می‌شود». حاج قاسم، اهل غرور نبود، او نشان‌های فتح و ذوالفقار که بالاترین نشان نظامی در جمهوری اسلامی است را داشت و افتخار می‌کرد که این نشان‌ها را از دست رهبر معظم انقلاب اسلامی دریافت کرده است، اما هیچ‌گاه این نشان‌ها را بر روی لباس خود به نمایش نگذاشت در حالی که در تمام دنیا مرسوم است، نشان‌های خود را بر روی لباس نصب کنند و اشکالی هم ندارد، اما سردار سلیمانی این کار را هیچ وقت برای تظاهر و خودنمایی انجام نداد. وقتی در خدمت وی بودیم و می‌خواستیم برای شرکت در مراسمی برویم، سعی می‌کرد با تشریفات در مراسم شرکت نکند، یادم هست، یک روز در ایام محرم شهید سلیمانی می‌خواست در یکی از مجالس عزاداری کرمان شرکت کند، یک تعداد از دوستان که در معیت حاج قاسم بودن را برای خودشان افتخار می‌دانستند، قصد داشتند همراه وی باشند اما حاج قاسم احساس می‌کرد، حضور این دوستان و رفقا در کنارش فخرفروشی نسبت به دیگران است و از سویی با توجه به اینکه تمام نگاه‌ها متوجه خودش هست، به اطرافیانش بی‌احترامی می‌شود. وقتی وارد مجلس اهل‌بیت (ع) می‌شد هر جا جای خالی بود می‌نشست و وقتی بانی از او می‌خواست در جای مناسب‌تری بنشیند، از نشستن در جایگاه ویژه و خاص اجتناب می‌کرد. علاقه سردار سلیمانی به قرائت زیارت عاشورا در جوار مزار شهید گمنام حاج قاسم حالات معنوی خاصی داشت و اهل زیارت عاشورا بود و هر فرصتی پیدا می‌کرد، زیارت عاشورا را می‌خواند وقتی در ماشین بود و از یک مکان به مکان دیگر می‌رفت، زیارت عاشورا یا یک صفحه قرآن را می‌خواند. این مداح اهل‌بیت (ع) ادامه داد: یک روز با تعدادی از مداحان خدمت سردار سلیمانی بودیم، ابتدا مداحان را مورد لطف خود قرار داد و از کارکرد مداحان تعریف و تمجید کرد و بعد به آنها توصیه‌هایی کرد و گفت شما در مجالس بیشتر برای مردم و فضای داخلی آن مجلس می‌خوانید و دیگران را به گریه وا می‌دارید و متحول می‌کنید، اما باید یک ساعت راهم برای خودتان انتخاب کنید و در خلوت‌تان مناجات کنید تا آن چیزی که جلوی مردم نشان می‌دهید با باطن و بخش خصوصی و شخصی زندگی‌تان یکی باشد. حاج قاسم به مداحان توصیه کرد، اگر می‌خواهید عاقبت به‌خیر شوید، زیارت عاشورا را فراموش نکنید، بنشیند و به تنهایی برای دل خودتان زیارت عاشورا بخوانید. سردار شهید سلیمانی اهل اشک در راه خدا بود و از ترس خدا اشک می‌ریخت و حالات معنوی بسیار خاصی داشت، گاهی می‌آمد بیت‌الزهرا (س) و در کنار قبر شهید گمنام می‌نشست و به تنهایی و دور از چشم انظار زیارت عاشورای امام حسین (ع) را زمزمه می‌کرد. یک روز با چند تا از بچه‌های جبهه و جنگ خدمت حاج قاسم بودیم هر کدام خاطره‌ای را تعریف کردند، نوبت به حاجی که رسید، گفت، من حرفی برای گفتن ندارم و بعد که ما اصرار کردیم صحبت کند، او گفت، نگاه مردم به رفتار و عملکرد شماست و شما را به‌عنوان بچه‌های پیشکسوت جبهه و جنگ ارزیابی می‌کنند و زیر ذره‌بین نگاه‌شان قرار می‌دهند بنابراین طوری در این جامعه زندگی کنید که هر وقت مردم شما را می‌بینند، یاد شهدا بیفتند، حاج قاسم حتی چند شهید لشکر ثارالله را نام برد و گفت، مردم باید شما را مانند این شهدا ب‌بینند. حاج قاسم در ولایت ذوب‌شده بود حاج قاسم در ولایت ذوب‌شده بود، ولایت را باور داشت و اهل جناح و حزب و مسائل باندی، گروهی و جناحی نبود، نه در دوران دفاع مقدس و نه پس از آن دوران. زمانی که سردار سلیمانی فرمانده لشکر ثارالله بود، رزمندگانی از اقوام مختلف سیستان و بلوچستان، هرمزگان، کرمان و سایر استان‌ها تحت امر حاجی بودند و او حرمت همه آنها را نگه می‌داشت و برای‌شان احترام قائل بود. حاج قاسم هیچ‌گاه این نگاه را به رزمندگان نداشت که جزو نیروهای چپ هستند یا راست و در شهرستان خودشان کدام طرفی هستند و نگاهش این نبود که از جناح و حزب فلانی است یا فلانی، بلکه همه را با یک نگاه و با عنوان رزمنده اسلام می‌دید. آنچه سردار سلیمانی مدنظر قرار می‌داد، رهنمودهای امام و رهبری بود و ولایت را باور داشت، منتظر نبود فرمان به زبان جاری شود و اشاره آقا کفایت می‌کرد و به امام و رهبری ارادت داشت و رهبری هم به ایشان لطف داشتند. یک‌بار برای نهار میزبان حاج قاسم بودیم، در آستانه انتخابات بودیم، از فرصت استفاده کردم و از ایشان نظرشان را درباره جریان‌های سیاسی و گروه‌های فعلی و شخصیت‌ها پرسیدم، گفت، من هیچ وابستگی به هیچ حزب، گروه و جناحی ندارم و عضو هیچ کدام نیستم و اگر همه این گروه‌ها و احزابی که اسم بردی در یک صف قرار بگیرند و رهبری در صف دیگر باشد، من در صفی هستم که آقا هستند و اگر می‌خواهی، عاقبت به‌خیر شوی قطب‌نما و گرای زندگی و عملت رهنمودهای ایشان باشد. همچنین یک روز با دوستان خدمت سردار سلیمانی بودیم، دوستان درباره مسائل و مشکلات اجتماعی مواردی را مطرح کردند، یکی از دوستان به حاج قاسم گفت، این مشکلات را به آقا منتقل کنید، اما سردار گفت، آقا نسبت به همه مسائل و مشکلات اطلاع دارند و در جای خودش پیگیر هستند و من هیچ وقت این مشکلات را خدمت آقا نمی‌برم، زیرا نمی‌خواهم بیشتر از آنچه می‌بینند و تحمل و صبر می‌کنند، من بیایم و اوقات ایشان را مکدر کنم، یعنی روا نداشت با یکسری اخبار و مطالب خاطر رهبری را مکدر کند و یا وقت‌شان را بگیرد. سردار سلیمانی یک اعتقاد قلبی نسبت به فرمایش رهبری داشت و می‌گفت، ایشان بر اساس ارتباطات قلبی که با خدا و اهل‌بیت (ع) دارد، گفتارشان همیشه صادق هست. یک‌بار تعریف می‌کرد، در جنگ ۳۳ روزه حزب‌الله لبنان زمانی که ۲۸ روز از جنگ گذشته بود و آتش دشمن بسیار شدید بود و دنیای استکبار چنان حملات شدیدی روی نیروهای حزب‌الله و مردم بی‌دفاع لبنان می‌ریختند که آتش آن چند برابر آتشی بود که نیروی‌های بعثی در کربلای پنج روی سر نیروهای ما می‌ریختند، امیدی به پیروزی نداشتیم با رهبری صحبت کردم و وضعیت را برای ایشان گفتم که فرمودند به دفاع ادامه دهید و استقامت و مقاومت کنید، مطمئن باشید شما پیروز هستید. وقتی رهبر این امیدواری را به من و بقیه رزمندگان دادند با تمام وجود مطمئن شدم، حزب‌الله شکست نمی‌خورد و ما پیروز می‌شویم و بعد از چند روز شاهد پیروزی حزب‌الله بودیم. حاج قاسم اهل کینه از کسی نبود، دلی بسیار پاک و رئوف داشت حتی اگر پشت سر او غیبت می‌کردند و یا ناسزا می‌گفتند باز هم اهل کینه و عقده از آدم‌ها نبود و همه را خوب می‌دید گاهی اوقات اگر مطالبی از کسی می‌شنید، سعی می‌کرد، نکات منفی را نشنیده بگیرد. در یک مقطعی یکی از آقایان نسبت ناروایی به حاج قاسم داد، دوستان و همرزمان با هم شدیم و تصمیم گرفتیم، برویم به آن آقا اعتراض کنیم که چرا این حرف ناروا را به حاج قاسم نسبت داده است، اما من در ماموریت بودم و نتوانستم دوستان را در اعتراض به آن آقا همراهی کنم. در بین راه که از ماموریت برمی گشتم، حاج‌قاسم تماس گرفت و گفت: در کرمان چه اتفاقی افتاده است، کمی تامل کردم و متوجه شدم، منظورش رفتن اعتراضی دوستان پیش آن آقایی‌ست که نسبت ناروا به سردار داده بود، حاج قاسم بر خلاف انتظار که تصور می‌کردیم اگر ایشان بشنوند از این حرکت حمایت می‌کند، اما عصبانی و ناراحت شد و گفت، چرا بچه‌ها این اشتباه را کردند، چرا اهانت کردند در صورتی که فقط اعتراض کرده بودند. حاج قاسم گفت، به‌هیچ عنوان راضی نیستم کسی به‌خاطر من برود و شخصیت کسی را زیر سؤال ببرد و حرمت کسی را بشکند، عزت و ذلت افراد دست آدم‌ها نیست، دست خداست و اگر این حرکت دوباره تکرار شود با دوستانم برخورد می‌کنم. حاج قاسم سعی می‌کرد، آبروی همه را حفظ کند، اگر ما در زندگی، رفتار و جامعه همین یک ویژگی ایشان را داشتیم، چقدر مردم در آرامش، خوبی، مسالمت و برادری زندگی می‌کردند. تصریح کرد: شهید سردار سلیمانی هیچ وقت به دنبال آبروریزی از مردم و دوستان نبود، وقتی عملکرد بعضی از افراد را می‌دید و یا می‌شنید، هیچ‌گاه آبروی فردی را نمی‌برد. یک‌بار به اتفاق چند نفر از دوستان خدمت سردار سلیمانی رفتیم و اشکال، ایراد و ضعف‌های یک نفر را به او گفتیم، حاج قاسم ابتدا خیلی ناراحت شد که در غیاب آن فرد نقد می‌کنیم و اشکالات آن فرد را می‌گوییم و گفت، الان آن فرد نیست که از خودش دفاع کند و حرف‌هایش را بشنویم، اما بر اساس وظیفه، پیگیر می‌شوم و ان‌شاء‌الله با او صحبت می‌کنم. حاج قاسم به ما توصیه کرد، سعی کنید، دست همدیگر را بگیرید و یکدیگر را هل ندهید، آبروی کسی را نبرید و مطمئن باشید اگر آبروی کسی را بردید، خدا آبروی شما را می‌برد، امام علی (ع) می‌فرماید اگر از افتادن کسی خوشحال شدید، مطمئن باشید که شما هم یک روز به زمین می‌خورید. امام علی (ع) به مالک اشتر توصیه فرمودند به زیردستان توجه کن و حاج قاسم این مصداق فرمایش امام بودند و بسیار با زیردستان خودش با مهربانی و رافت اسلامی برخورد می‌کرد. سردار سلیمانی از یک‌طرف اقتدار و صلابت خاص خودش را داشت و از سوی دیگر بسیار مهربان بود و خدا یک ویژگی در چهره و رفتار ایشان قرار داده بود که هر کس او را می‌دید، مجذوبش می‌شد. حاج قاسم، آدم بسیار دوست‌داشتی‌ای بود و از یک‌طرف به زیردستان امر و نهی می‌کرد، اما چنان بر دل‌های این بچه‌ها حاکم بود و قلب‌شان را تسخیر کرده بود که همه سختی‌ها را تحمل می‌کردند، حاج قاسم بر جسم ما حکومت نمی‌کرد بلکه بر دل ما حکومت می‌کرد. خستگی‌ناپذیری از دیگر ویژگی‌های شهید سردار سلیمانی بود، به‌جرات قسم می‌خورم نه‌تنها حاج قاسم در دهه ۹۰ با حاج قاسم دهه ۶۰ تلاش کمتری نداشت، بلکه ما شاهد تلاش و پیگیری‌های بیشتر او بودیم. حاج قاسم ۴۰ سال مجاهدت کرد و در همه عرصه‌ها خستگی‌ناپذیر بود و از زمانی که لباس سبز پاسداری را به تن کرد تا لحظه شهادت هیچ‌گاه احساس خستگی نکرد و ۴۰ سال لباس رزم را از تن بیرون نیاورد و جزو نادرترین فرماندهانی بود که لباس مقدس پاسداری را به تن کرد و تا لحظه شهادت این لباس را از تنش بیرون نیاورد. یک روز در بیت الزهرا (س) نشسته بودیم، گفتم، خسته نشدید، نمی‌خواهید برگردید و استراحت کنید، خندید و گفت، مگر من مثل شماها پیر شدم، اگر شده باشم هم هنوز دلم مثل جوان‌ها، جوان است و عشق می‌کنم و وقتی در صف مبارزه علیه استکبار، آمریکا و اسرائیل قرار می‌گیرم، احساس جوانی می‌کنم. سردار سلیمانی می‌گفت، به جرات می‌گویم، احساس خستگی نکردم، بلکه احساس مسؤولیت، احساس تکلیف و وظیفه‌ام بیشتر شده است. یک‌بار یکی از دوستان از من سؤوال کرد، حاج قاسم چه زمانی آرامش داشت، گفتم آرامشش را یک‌بار دیدیم و آن هنگام نماز خواندن بود، او همیشه نماز و نافله و تعقیبات را با خیال راحت و با آرامش می‌خواند. رفاه‌طلب نباشید حاج قاسم انسان بسیار با درایت، تیزهوش و با برنامه‌ای بود، یک‌بار از او پرسیدم چه‌کار می‌کنید که الحمدالله انسان موفقی هستید و در بسیاری زمینه‌ها آنچه شما پیش‌بینی کردید اتفاق افتاده است و آنچه مطرح کرده‌اید، همان شده است، او تواضع کرد و گفت، من موفق نیستم، اما زمانی که اصرار کردم تا رمز موفقیتش را از زبان خودش بشنوم، گفت اگر این کارها را در زندگی انجام بدهید نه‌تنها شکست نمی‌خورید بلکه گره کار باز می‌شود. یکی توکل به خدا، سعی کنید مسیری می‌روید مسیر الهی باشد، حرف خدایی باشد، مطمئن باشید خدا به شما کمک می‌کند، سعی کنید در زندگی‌تان برنامه داشته باشد و بدون برنامه هیچ عملی را انجام ندهید، تدبیر داشته باشید و سعی کنید از مشورت با دیگران خجالت نکشید و به خودتان غره نشوید و با افراد توانمند مشورت کنید. اگر می‌خواهید در زندگی‌تان موفق شوید هیچ‌وقت خسته نشوید و دایم تلاش کنید و سختی بکشید و رفاه‌طلب نباشید. انتهای پیام / ۸۰۰۱۹ / ق / ق
به گزارش گروه بین‌الملل خبرگزاری فارس، اهالی «البوکمال» در شرق «دیرالزور» (در شرق سوریه) به مناسبت اولین سالگرد شهادت سردار «حاج قاسم سلیمانی» مراسمی برگزار کردند. بر اساس گزارش «العهد»، مردم بوکمال که تلاش‌های زیاد حاج قاسم برای آزادسازی شهر به عنوان یکی از آخرین پناهگاه‌های داعش را از یاد نبرده‌اند، به صورت گسترده در این مراسم شرکت کردند. «محمود العدای» رئیس مرکز «الامام مهدی عج» در منطقه «سیده زینب» (علیها السلام) به العهد گفت، حاج قاسم سلیمانی در راه امام حسین (علیه‌السلام) به شهادت رسید و این حضور گسترده از مردم بوکمال، سران عشایر و سایر طیف‌ها دلیل بر آن دارد که سیلی زدن بر صورت آمریکا و رژیم صهیونیستی هنوز ادامه دارد و روش مقاومت، حقیقی و صادق است. «مهیدی صالح الجویر» شیخ قبیله «العبید» در سوریه هم تصریح کرد، قدردانی از شهید سلیمانی تنها به اهالی بوکمال محدود نمی‌شود بلکه شامل تمام مناطق سوریه و کل جهان اسلام است. وی تأکید کرد، عشق و احترام اهالی بوکمال به حاج قاسم سلیمانی تا ابدالدهر ادامه خواهد داشت زیرا وی این شهر را بدون هیچ تلفاتی از میان غیرنظامیان، آزاد کرد. «انشاءالله ما راه شهید سلیمانی را ادامه خواهیم داد، از شرق فرات عبور و آمریکا و متحدان را بیرون خواهیم کرد. «عبدالکریم الدندن» شیخ عشیره «الحسون» نیز به العهد گفت، این حضور گسترده مردم سوریه در این مراسم بر حجم وفاداری به شهید سلیمانی تأکید دارد. وی افزود، فداکاری‌های ارتش سوریه و نیروهای متحد آن به فرماندهی حاج قاسم باعث شده برگزاری چنین مراسم‌های بزرگی امکان‌پذیر شود. آمریکایی‌ها برای ابقای تسلط خود بر شهر راهبردی بوکمال تلاش زیادی کردند و با کمک داعش به عنوان ساخته دست خود این کار را هم انجام دادند اما شهید سلیمانی تصمیم دیگری (آزادسازی شهر) گرفت. انتهای پیام / م
به گزارش خبرگزاری فارس از بندرعباس، دکتر فاطمه نوروزیان در تشریح آخرین وضعیت مسمومیت الکلی اخیر در جزیره قشم اظهار کرد: تاکنون ۵ نفر در اثر این مسمومیت الکلی جان خود را از دست داده‌اند و یک نفر نیز نابینا شده است. وی افزود: از ۵ دی‌ماه تاکنون ۲۸ نفر در قشم و بندرعباس به بیمارستان‌ها مراجعه کرده‌اند و هم‌اکنون هم یک نفر از بیماران با سطح هوشیاری بسیار پایین در آی سی یو بیمارستان قشم بستری است و و یک نفر دیگر هم در بیمارستان شهیدمحمدی بندرعباس. مدیر روابط‌عمومی علوم پزشکی هرمزگان اضافه کرد: ۱۹ نفر از این بیماران مسموم بهبود یافتند. انتهای پیام / ۸۸۰۵۵
سعید فرجی در گفت‌وگو با خبرنگار فارس در همدان با اشاره به وضعیت اجرای طرح نسخ الکترونیک در استان همدان اظهار کرد: آمارهایی که ماه‌های اخیر داشتیم نشان می‌داد که همدان در لیست استان‌های رتبه آخر قرار دارد اما تلاش کردیم بهبود یابد. وی با بیان اینکه طبق بررسی صورت گرفته عمده‌ترین دلیل مقاومت داروخانه‌ها بود که البته دلیل را نمی‌دانیم و هنوز مشخص نیست گفت: شاید هم این مراکز به نوعی حق داشتند و مشکلاتی وجود داشت. مدیرکل بیمه سلامت استان همدان با اشاره به اینکه این طرح به نوعی مستلزم هماهنگی گسترده و وجود زیرساخت‌های لازم از کامپیوتر گرفته تا اتصال به اینترنت در تمام مراکز بود خاطرنشان کرد: انصافا اقدام بزرگی بود و همه اینها باید دیده می‌شد و زیرساخت‌ها فراهم و فرهنگ‌سازی صورت می‌گرفت. وی با تاکید به اینکه معتقدم طرح نسخ الکترونیک از طرح تحول نظام سلامت نیز بزرگتر است چراکه رویکردها را متفاوت می‌کند و هم موضوعات فرهنگی مطرح است و هم مسئله اجتماعی و اقتصادی گفت: از همه مهمتر این بود که در حوزه سلامت تحولی صورت می‌گرفت که اگر به طور کامل اجرایی شود پزشک به راحتی با یک کد ملی اطلاعات لازم را در مورد بیمار نسبت به درمان‌هایی که از قبل داشته در یک پرنده الکترونیک سلامت می‌ببیند و بعد براساس آن بهترین تجویز را انجام می‌دهد. فرجی با بیان اینکه اگر طرح نسخ الکترونیک کامل اجرایی شود سال‌های آینده درمان بیماران راحت می‌شود و از تحمیل هزینه به خانواده و جامعه نیز می‌کاهد افزود: این آنچنان کار بزرگ است که در بخش‌های مختلف نیاز به اقدامات جدی است. وی با بیان اینکه معتقدیم پزشکان باید جدی وارد این طرح می‌شدند افزود: برای پزشکی که در روز صد مورد ویزیت انجام می‌دهد شاید مقرون به صرفه نبود که هزینه‌هایی داشته باشد و کامپیوتر مستقر کند که این یک مشکل کشوری بود و بزرگترین چالش ما. مدیرکل بیمه سلامت استان همدان گفت: این ذهنیت برای داروخانه‌ها ایجاد شده بود که چون پزشکان نمی‌توانند این کار را انجام دهند و نسخ را کاغذی بنویسند تبدیل نسخ به الکترونیک برای آنها هم وقت‌گیر و هزینه‌بر است و از طرفی بیمه‌ها چون پزشکان را نتوانستند مجاب کنند تاکید به ما دارند در حالی که اینطور نبود و نباید مقاومتی می‌شد. وی یادآور شد: از تیرماه نسخ کاغذی پزشک عمومی جمع شده و دیگر پایان ماه CD‌هایی مبنی بر اینکه چه تعداد نسخه نوشتند را به ما ارائه نمی‌دهند و می‌توانند از طریق سامانه به صورت آنلاین ویزیت را ثبت کنند. فرجی با بیان اینکه وجود مشکلاتی در طرح نسخ الکترونیک باعث شد که جلساتی برگزار کنیم و به این نتیجه برسیم که پزشکان را تشویق و مطالبات آنها را زودتر پرداخت کنیم و برای آنهایی هم که استحقاق سنجی داشتند زودتر این کار صورت گیرد افزود: چون از سوی پزشکان مشکلاتی در اجرای طرح دیده می‌شد این در داروخانه‌ها هم بروز می‌کرد که طی چند ماه با تعاملات صورت گرفته سعی کردیم آنها را برطرف کنیم. وی با بیان اینکه طی چند ماه اخیر تعاملاتی داشتیم و از پزشکان خواستیم نسخ را کامل بنویسند و مطالبات آنها را در اولیت قرار دادیم گفت: به داروخانه‌ها نیز این امکان را دادیم تا بتوانند نسخ را تبدیل کنند و قبلا فرصت زیادی داشتند تا این کار را انجام دهد اما اکنون طی روز این کار را انجام دهند. مدیرکل بیمه سلامت استان همدان با بیان اینکه ترجیح می‌دهیم نسخه آنلاین نوشته شود و به داروخانه برود و آنلاین نیز پیچیده شود گفت: کار بزرگی است که به وجود فرد مسلط الکترونیکی نویس، دستگاه کامپیوتر، ارتباطات اینترنتی گرفته تا خوانش مراکز ارائه خدمت نیاز بود که البته امکان تامین به سرعت آن نبوده اما به تدریج کار صورت گرفته است. وی با اشاره به اینکه تلاش ما این بوده در صورتی که پزشک به صورت آنلاین نسخه بنویسد در ۱۰ روز اول حداکثر بعد از آن ماه حق‌الزحمه را پرداخت کنیم و حتی کسانی که کار را شروع می‌کنند برای تشویق در اولویت پرداخت مطالبات هستند تصریح کرد: به دنبال این هستیم تشویق‌ها ادامه یابد و خوشبختانه کار خوب پیش می‌رود. فرجی با بیان اینکه طرح نسخ الکترونیک هم جزو قوانین مجلس است که در قانون برنامه ششم توسعه آمده و طی دو سال اخیر بودجه‌ای به آن اختصاص‌یافته و با هماهنگی استانداری و دانشگاه علوم کارهایی انجام می‌شود گفت: به نظرم دانشگاه علوم پزشکی خیلی در این کار پای کار نبود و انتظار داشتیم بهتر ورود کند چون در اصل تهیه پرونده الکترونیک سلامت وظیفه وزارت بهداشت است و به تبع دانشگاه علوم پزشکی در استانها نماینده وزارت بهداشت هستند و تکلیف آنهاست. وی اضافه کرد: طبق قانون باید وزارت بهداشت و دانشگاه علوم پزشکی پرونده الکترونیک را مستقر و بعد ما به عنوان بیمه سلامت و تامین اجتماعی پرداخت‌ها را در جهت استمرار این طرح انجام می‌دادیم که در حال حاضر بیمه‌ها این کار را پیش می‌برند که این کار سنگین بوده و انتظار داریم همکاران دانشگاه همکاری بیشتری داشته باشند و اگر مقاومتی از سوی مراکز درمانی و داروخانه‌ها وجود دارند آنها را مجاب و تاکید به اجرای طرح کنند. مدیرکل بیمه سلامت استان همدان بیان کرد: با وجود اینکه احساس می‌کنیم دانشگاه همراهی خوبی در این زمینه نداشته اما نسبتا وضعیت اداره‌کل بیمه سلامت در کشور بهتر شده و در حوزه نسخه‌نویسی الکترونیک جزو استان‌هایی که قبلا بعد از بیستم بودیم امروز جزو هفت استان اول هستیم. وی با بیان اینکه در حوزه نسخه‌پیچی کمی عقب هستیم و قبلا تا بیست و هفتم تنزل پیدا کردیم اما با جلساتی که برگزار شد و طبق هماهنگی صورت گرفته به استان پانزدهم رسیدیم و به نوعی در جایگاه خود قرار گرفتیم که امیدواریم با تلاش مجموعه آن را ارتقا دهیم. فرجی خاطرنشان کرد: امیدواریم جزو استان‌های برتر باشیم چرا که معتقدیم نسخه‌نویسی الکترونیک یک تحول و خدمت ماندگار در حوزه سلامت برای مردم است و کمک بسیاری در ساماندهی وضعیت خواهد داشت. انتهای پیام / ۸۹۰۲۶ /
گروه اجتماعی خبرگزاری فارس، تهران روزهای آلوده‌ای را پشت سر می‌گذارد. تداوم آلودگی شدید هوای تهران ادامه دارد. آلودگی هوا به دلیل پایداری شرایط خاصی پیدا کرده است و اقداماتی که صورت گرفته مؤثر واقع نشده است. شرایط خوب نیست و حتی محیط‌زیست به دادستانی تهران در خصوص مازوت‌سوزی نیروگاه‌های اطراف تهران نامه‌نگاری کرده و اعلام کرده که آلودگی هوا تا ۸ رصد تلفات کرونایی را بیشتر می‌کند. برخی از پالایشگاه‌های اطراف تهران از مازوت استفاده می‌کنند و همین امر باعث آلودگی هوای پایتخت شده است. مجلسی‌ها هم به موضوع آلودگی هوا ورود کرده‌اند و قرار است که موضوع قانون هوای پاک پیگیری شود. آلایندگی در تهران بالا رفته است و پایتخت در وضعیت قرمز قرار گرفته است. برخی می‌گویند حتی ظرف چند روز آینده شاخص ذرات آلاینده به بالای ۲۰۰ می‌رسد. در زمستان امسال به گفته کارشناسان، وضعیت بدتر از سالهای قبل است و مدیران بارها تأکید کرده‌اند که باید برای رفع آلودگی هوا دعا کنیم که باد و باران ببارد، هر چند که باران هم بارید اما مشکلی از آلودگی هوا برطرف نکرد و برخی گفتند چون باد نوزید، آلایندگی باقی ماند. مقصر آلایندگی تهران هر بار تغییر می‌کند، برخی مقصر را اتومبیل‌ها، سوخت کارخانه‌ها و … اعلام می‌کنند، اما آلودگی هوا به صورت مستقیم و غیرمستقیم سالانه جان تعداد زیادی از شهروندان را می‌گیرد. هوای پاک حق تهرانی‌هاست، اما به گفته مدیران، تنها راه رفع آلودگی هوا در تهران، توسعه حمل و نقل عمومی با رویکرد متروست، اما در چند سال گذشته اتفاق خاصی در این زمینه رخ نداده است. علی اعطا عضو شورای شهر تهران هوای پاک را یک حق همگانی می‌داند و معتقد است که تاب‌آوری زیست‌محیطی شهر یک ضرورت قابل کتمان است. تأثیر آلودگی هوا بر میزان ناشی از کرونا اهمیت مهار آن را دوچندان می‌کند و بارها اعلام‌شده است که مهار آلودگی هوا یک موضوع حاکمیتی است و همه دستگاه‌ها باید به آن عمل کنند. سازمانها در زمینه اجرای قانون هوای پاک وظایفی دارد، اما تاکنون به و ظایف خود به درستی عمل نکرده‌اند. توسعه حمل و نقل عمومی به اعتقاد مدیران شهری باید با کمک دولت انجام شود، اما بارها اعضای شورای شهر هشدار داده‌اند که دولت در چند سال گذشته کمکی نکرده است. بسیاری از قطارهای مترو از رده خارج‌شده و نیازمند اورهال هستند، اما به گفته مدیران شهری پولی برای این کار وجود ندارد. حتی در خصوص نوسازی ناوگان هم مشکلاتی وجود دارد. البته شهردار تهران در صفحه شخصی خود تأکید کرده که ضمن درخواست از مسئولان برای کاهش مصرف سوخت‌های غیراستاندارد در کلان‌شهرها از شهروندان دعوت می‌کنم تا با همراهی در این حرکت جمعی به کاهش آلودگی هوا و ارتقای سلامت عمومی کمک کنند. طبق نظر کارشناسان کاهش یک درجه دمای منازل مصرف گاز خانگی را به میزان ده درصد کاهش می‌دهد. تهران در اغماست و اعلام‌شده که وضعیت بدتر می‌شود. نوعی مه تیره ناشی از آلودگی شهر را دربرگرفته است. پیش‌بینی می‌شود که وضعیت تا چند روز آینده به همین منوال ادامه داشته باشد. اعضای شورا تأکید دارند که در کارخانه‌های اطراف تهران مازوت استفاده می‌شود و البته این موضوع از سوی برخی مدیران رد می‌شود، اما در حال حاضر تهران روزهای آلوده‌ای را طی می‌کند. با ناهید خداکرمی عضو شورای شهر تهران در خصوص مشکلات پایتخت در زمینه آلودگی هوا به گفت‌وگو نشستیم. هوای پایتخت چند روزی است که آلوده‌تر شده است و تقریبا شرایط برای تمام گروه‌های جامعه ناسالم اعلام‌شده، چه اقداماتی برای کاهش آلودگی هوا در مدیریت شهری انجام‌شده است؟ برای کاهش آلودگی هوا، قانون هوای پاک در تهران اجرایی شود تهران شرایط خاصی را سپری می‌کند. از سویی با مشکلات ناشی از کرونا و از سوی دیگر با آلودگی هوا دست و پنجه نرم می‌کند. عوامل آلاینده هوای تهران برای همگان مشخص است. تراکم اتومبیل، سوخت‌های غیر استاندارد و … از جمله عوامل است ودر نیمه دوم سال هم به دلیل پایداری هوا، آلودگی بیشتر می‌شود. پایتخت روزهای آلوده‌ای را سپری می‌کند. کارخانجات اطراف تهران مازوت می‌سوزانند. حمل و نقل عمومی توسعه پیدا نکره است. برای کاهش آلودگی هوا، قانون هوای پاک در تهران اجرایی شود. تاکنون چقدر سازمان‌ها و نهادها قانون هوای پاک را اجرا کرده‌اند، در این زمینه توضیح می‌دهید. سازمان‌ها قانون هوای پاک را به درستی اجرا نکردند / باید متخلفان جریمه شوند در قانون هوای پاک، وظایف تمام سازمان‌ها و نهادهای مرتبط مشخص‌شده است، اما به این وظایف به درستی توجه نشده و باید ناظرین و سازمانهایی که قانون هوای پاک را اجرایی نمی‌کنند جریمه کنند. باید عوامل آلودگی کنترل شود و کسانی که مازوت می‌سوزانند پاسخگو باشند و جریمه شوند. البته رئیس سازمان محیط‌زیست هم به صورت ضمنی اعلام کرده است که کارخانه‌های اطراف تهران از مازوت استفاده می‌کنند و همین امر باعث وضعیت فعلی تهران شده است. وضعیت تهران بحرانی است / باید ماده ۳ قانون هوای پاک اجرایی شود ما باید هر چه سریع‌تر برای تهران تصمیم‌گیری کنیم چرا که وضیعت بحرانی‌است. باید ماده ۳ قانون هوای پاک اجرایی شود. در این ماده قانونی پیش‌بینی‌شده است که وظایف سازمانها چیست و باید در شرایط بحرانی، سازمان محیط‌زیست، وزارت کشور و با مشورت وزارت بهداشت محدودیت‌هایی ایجاد کنند. درخواست ما هم همین است و می‌گوییم تعلل صورت نگیرد چرا که حتی یک ساعت تعلل می‌تواند عواقب بدی داشته باشد. بهتر است که هر چه زودتر در خصوص تعطیلی پایتخت تصمیم‌گیری شود. آلودگی هوا تأثیرات درازمدت، میان‌مدت و کوتاه‌مدت در گروه‌های مختلف جامعه دارد. زنان باردار، سالمندان، بیماران سرطانی، کودکان بیشتر از آلودگی هوا آسیب می‌بینند و از همه مهمتر افرادی که دچار کرونا شده‌اند با آلودگی هوا مشکلات بیشتری پیدا می‌کنند. تصمیمات فوری استانداری برای تعطیلی موقت پایتخت هر چه زودتر باید تصمیمات جدی در این خصوص گرفته شود و از استانداری تهران می‌خواهیم که تصمیمات فوری برای تعطیلی موقت پایتخت بگیرند. همچنین منابع آلاینده طبق قانون هوای پاک تعطیل شوند و جریمه شوند. خواهان اجرای بند بند قانون هوای پاک هستیم واقعا شورای شهر خواهان این است که بند بند قانون هوای پاک اجرا شود. محیط‌زیست هم باید نظارت کند که همه به تکالیف خود عمل کنند. شرایط اضطراری است و باید منع آمد و شد ایجاد شده و تهران تعطیل شود تا قدری آلودگی کاهش یابد. در سالهای گذشته در هنگام آلودگی هوا مدارس را تعطیل می‌کردند تا میزان ترددها کاهش یابد. امسال هم که با توجه به شرایط کرونا مدارس تعطیل است. امسال به دلیل شرایط کرونا استفاده از حمل و نقل عمومی نصف شده است / آلودگی هوا یک عاملی نیست آلودگی هوا یک عاملی نیست. در سالهای گذشته به دلیل اینکه ترددها کم شود، مدارس را تعطیل می‌کردیم. امسال به دلیل شرایط کرونا استفاده از حمل و نقل عمومی نصف شده است و شهروندان ترجیح می‌دهند که از خودروی شخصی برای تردد استفاده کنند. با وضعیت سوخت و همچنین معاینه فنی که برخی خودروها ندارند آلایندگی بیشتر می‌شود. در حال حاضر میزان ذرات معلق در هوا افزایش پیدا کرده و باید هر چه سریع‌تر سازمان‌های مربوطه در این امر ورود کرده تا بتوان آلودگی را کاهش داد. چه کسی اجازه استفاده از مازوت را به کارخانه‌ها می‌دهد؟ در حالی که به گفته کارشناسان مازوت یکی از مهمترین آلاینده‌هاست. باید تمام سازمانها و نهادها دست به دست هم دهند تا بتوانند مشکل را برطرف کنند تقریبا مشکلات در هم تنیده شده است. با وضعیت تحریم‌ها محصولات پالایشگاهی به فروش نمی‌رسد. برخی از کارخانه‌ها از مازوت استفاده می‌کنند و همین امر باعث آلودگی شده است. آلودگی هوا فقط مخصوص یک سازمان یا نهاد نیست تمام سازمان‌ها و نهادها در این زمینه دخیل هستند و برای رفع این عارضه هم باید تمام سازمانها و نهادها دست به دست هم دهند تا بتوانند مشکل را برطرف کنند. براساس شنیده‌ها هم قرار است که مجلس در مورد موضوع آلودگی هوا ورود کند. لایحه و قانون برای آلودگی هوا زیاد داریم / باید برای اجرای قوانین مجلس نظارت کند مجلس نقش نظارتی دارد. ما لایحه و قانون برای آلودگی هوا زیاد داریم، اما مجلس باید به عنوان نهاد نظارتی ورود کند که چرا قانون هوای پاک اجرایی نشده است و چرا صنایع آلاینده از شهر خارج نمی‌شوند. حمل و نقل عمومی باید توسعه پیدا کند و باید دولت به وظایف خود در این زمینه عمل کند. نمی‌توان فقط شهرداری و یا دولت را مقصر دانست. باید همه تلاش کنیم تا این مشکل برطرف شود باید برای اجرای قوانین مجلس نظارت کند. شما پیشنهاد می‌دهید که تهران چند روزی تعطیل شود اما تعطیلی یک مسکن موقتی است. آلودگی هوا مشکل چندین سال تهران است که برطرف نشده است چه اقدامی برای رفع کلیدی این مشکل انجام‌شده است؟ بله، تعطیلی موقتی است. باید زیرساخت‌ها برای رفع این مشکل فراهم شود. اما در شرایط اضطراری فعلی بهتر است که تهران تعطیل شود تا آلودگی‌ها کمتر شود. در خصوص تأثیر آلودگی هوا بر سلامت شهروندان توضیح می‌دهید. سال گذشته اعلام‌شده بود که حدود ۴ هزار نفر براساس آلودگی هوا در تهران جان خود را از دست داده‌اند. مواد آلاینده‌ای که در هوا وجود دارد بر روی دستگاه تنفسی، قلبی و عروقی تأثیر می‌گذارد و همچنین سرطانزا است و باعث مرگ‌های ناگهانی می‌شود و درازمدت تأثیر بسیار بالایی دارد. در هوای آلوده فاکتورهای متعددی وجود دارد که وارد سیستم تنفسی می‌شود و بر سلامت شهروندان تأثیر می‌گذارند و همچنین آلودگی باعث مرگ و میر و تولد‌های زودرس هم می‌شود. در چند سال گذشته حمل و نقل عمومی به خوبی در پایتخت توسعه پیدا نکرده است این در حالی است که یکی از راه‌حل‌های رفع مشکل آلودگی توسعه سیستم حمل و نقل عمومی است در این زمینه توضیح می‌دهید؟ بله، تعطیلی موقتی است. باید زیرساخت‌ها برای رفع این مشکل فراهم شود. اما در شرایط اضطراری فعلی باید که تهران تعطیل شود تا آلودگی‌ها کمتر شود. در خصوص تأثیر آلودگی هوا بر سلامت شهروندان توضیح می‌دهید. سال گذشته اعلام‌شده بود که حدود ۴ هزار نفر براساس آلودگی هوا در تهران جان خود را از دست داده‌اند. مواد آلاینده‌ای که در هوا وجود دارد بر روی دستگاه تنفسی، قلبی و عروقی تأثیر می‌گذارد و همچنین سرطانزا است و باعث مرگ‌های ناگهانی می‌شود و درازمدت تأثیر بسیار بالایی دارد. در هوای آلوده فاکتورهای متعددی وجود دارد که وارد سیستم تنفسی می‌شود و بر سلامت شهروندان تأثیر می‌گذارند و همچنین آلودگی باعث مرگ و میر هم می‌شود. در چند سال گذشته حمل و نقل عمومی به خوبی در پایتخت توسعه پیدا نکرده است این در حالی است که یکی از راه‌حل‌های رفع مشکل آلودگی توسعه سیستم حمل و نقل عمومی است در این زمینه توضیح می‌دهید؟ بودجه‌ای که دولت برای ۱۴۰۰ اختصاص داده شاید به اندازه خرید ۵ اتوبوس یا خرید یک کابین مترو است اگر دولت به وظایف خود در توسعه حمل و نقل عمومی عمل کند و برای این موضوع بودجه مناسب اختصاص یابد می‌توان به گسترش حمل و نقل عمومی امیدوار بود، اما بودجه‌ای که دولت برای این منظور در نظر گرفته ناچیز است و شاید به اندازه خرید ۵ اتوبوس یا خرید یک کابین مترو باشد. گرچه درآمدهای دولت با توجه به تحریم‌ها کم شده است، اما توسعه حمل و نقل عمومی، می‌باید در اولویت قرار گیرد، چرا که تهران پایتخت ایران است و هزینه نهادها و بسیاری از خدمات را شهرداری تهران پرداخت می‌کند. در حال حاضر شرایط به گونه‌ای است که تمام هزینه‌های اداره تهران برعهده مدیریت شهری است و این پسندیده نیست. با توجه به وضعیت کرونا و کاهش درآمدها، شهرداری تهران هم امسال بودجه مترو بطور کامل محقق نشده است و بخشی از بودجه صرف حقوق و دستمزد و پرداخت دیون بانکها شده است در این زمینه توضیح می‌دهید. مدیریت شهر تهران از بودجه کرونا از دولت پولی نگرفت / عوارض اقتصادی کرونا به پایتخت نیز تماما از جیب شهرداری و شهروندان پرداخت‌شده است در مترو توسعه داشته‌ایم و چنیدین ایستگاه‌ها افتتاح و فاز‌های متعدد خطوط به بهره‌برداری رسیده است. درآمد شهرداری و مترو کاهش‌یافته و سوبسید مربوط به قیمت بلیط اتوبوس و مترو شهروندان عمدتا توسط شهرداری تامین می‌شود در حالی که وظیفه دولت است و بدهی‌ها ی شهرداری هم زیاد است و مدیریت شهر تهران از بودجه کرونا هم از دولت پولی نگرفته و عوارض اقتصادی کرونا به پایتخت نیز تماما از جیب شهرداری و شهروندان پرداخت‌شده. دولت باید به شهرداری کمک کند اما تاکنون ما یک ریال هم از بودجه کرونا برای شهرداری دریافت نشده. حتی در خصوص اوراق مشارکت سال ۹۸ که دولت اجازه انتشار آن را به شهرداری تهران داده است، تاکنون فقط ۲۰۰ میلیارد آن آزاد شده است در صورتی که اگر این پول آزاد شود شاید بتوان تا پایان سال جاری بخشی از مشکلات را برطرف کرد. حل بسیاری از مشکلات از عهده شورا و شهرداری خارج است و باید دولت کمک کند. قبلا شهردار تهران در جلسات هیأت دولت حضور پیدا می‌کرد و مشکلات را مطرح می‌کرد اما در حال حاضر با توجه به عدم حضور شهردارمشکلات چطور پیگیری می‌شود؟ حضور شهردار در هیأت دولت می‌توانست کمک شایانی برای اداره پایتخت باشد به هر حال زمانی که حناچی شهردار تهران در جلسات حضور پیدا می‌کرد، مشکلات سریعتر را برطرف می‌شد اما از زمانی که شهردار در جلسات دعوت نمی‌شود، شاهد کندی کارها هستیم اما دولت باید عزم خود را برای رفع مشکلات شهر جدی کند. حضور شهردار در هیأت دولت می‌توانست کمک شایانی برای اداره پایتخت باشد اما در حال حاضر شهردار باید مدام به دنبال وقت گرفتن از معاون رئیس‌جمهور و … باشد. در آ‌ن زمان فاصله کم بود و هر هفته شهردار مشکلات تهران را پیگیری می‌کرد اما در حال حاضر با عدم حضور شهردار در جلسات، مشکلات به سختی پیگیری می‌شود باید این فاصله‌ها کم شود. شنیده‌شده که قرار است در جلسه هم‌اندیشی فردای شورا در خصوص آلودگی هوا موضوعاتی مطرح شود در این زمینه توضیح می‌دهید؟ بله پیشنهاد دادیم در جلسه فردا این موضوعات مورد بررسی قرار گیرد. ما که نمی‌توانیم شهر را تعطیل کنیم اما از دولتی‌ها می‌خواهیم ماده ۳ قانون هوای پاک را در دستور کار قرار دهند و حداقل ۳ روز تهران تعطیل شود تا قدری ذرات آلاینده در هوای شهر کاهش پیدا کند. از فردا وضعیت در تهران بحرانی‌تر می‌شود چرا که پایداری جوی بیشتر و هوا سردتر می‌شود. باید تولید آلاینده‌ها در تهران متوقف شود. انتهای پیام /
فرزین رضاعی در گفت‌وگو با خبرنگار فارس در سنندج، اظهار کرد:۳۰ بیمار جدید مبتلا به کرونا ویروس در ۲۴ ساعت گذشته تا کنون در استان شناسایی شد. وی با بیان اینکه هم‌اکنون ۱۳۹ بیمار مبتلا به کرونا در بیمارستان‌های استان بستری هستند، عنوان کرد: ۸۱ بیمار کرونایی در سنندج، ۱۱ بیمار در سقز، ۴ بیمار در مریوان، ۱۳ بیمار در قروه، ۴ بیمار در بیجار، ۹ بیمار در کامیاران، ۵ بیمار در دیواندره، ۱۰ بیمار در بانه و ۲ بیمار در سروآباد بستری هستند. رئیس دانشگاه علوم پزشکی کردستان تصریح کرد: وضعیت ۳۵ بیمار مبتلا به کرونا در استان وخیم است و بخش ویژه (آی سی یو) بستری هستند. رضاعی خاطرنشان کرد: در طول ۲۴ ساعت گذشته تا کنون یک نفر دیگر بر اثر ابتلا به این ویروس در استان جان باخته‌اند. وی با بیان اینکه از شیوع کرونا ویروس تا کنون یک‌هزار و ۳۶ نفر به خاطر ابتلا به کرونا ویروس جان باخته‌اند، اضافه کرد: ۴۰۸ نفر در سنندج، ۱۸۰ نفر در سقز، ۷۰ نفر در قروه، ۶۹ نفر در کامیاران، ۸۲ نفر در بانه، ۵۹ نفر در دیواندره، ۴۷ نفر در بیجار، ۱۰۲ نفر در مریوان، ۱۶ نفر در دهگلان و ۳ نفر در سروآباد جان‌باخته‌اند که همه موارد به صورت بهداشتی و با رعایت دستورالعمل‌های مرتبط دفن شده‌اند. رئیس دانشگاه علوم پزشکی کردستان خطاب به شهروندان اظهار کرد: همچنان روند فاصله‌گذاری اجتماعی، استفاده از ماسک، شست‌وشوی مرتب دست‌ها با آب و صابون، اجرای اصول بهداشتی و قرنطینگی را تا قطع زنجیره این ویروس مهلک رعایت کنید در غیر این صورت افزایش تعداد زیاد مبتلایان و مرگ بر اثر کرونا در استان را شاهد خواهیم بود. انتهای پیام / ۲۳۳۰ / ۷۱
صادق ضیائیان در گفت‌وگو با خبرنگار اقتصادی خبرگزاری فارس در پاسخ به این سوال که آلودگی هوای کلانشهرها و شهرهای صنعتی فعلا تا چه زمانی ادامه دارد؟، اظهار داشت: با توجه به وضعیت هوای پایدار، تا پایان هفته در اغلب شهرهای کشور جوی پایدار داریم که این موضوع موجب افزایش آلودگی هوا در شهرهای بزرگ و صنعتی و پرجمعیت می‌شود. مدیرکل پیش‌بینی و هشدار سازمان هواشناسی ادامه داد: البته یکشنبه شب تا دوشنبه ۱۵ دی، وزش محدود باد در سطح شهر تهران خواهیم داشت اما وضعیت چندان تغییری نمی‌کند. * احتمال عبور شاخص آلودگی هوا به بالاتر از ۲۰۰ در صورت عدم مدیریت منابع آلاینده هوا وی با بیان اینکه کماکان هشدار نارنجی برای وضع آلودگی هوا را داریم، تأکید کرد: اگر منابع آلاینده هوا تغییر نکند و فعالیت کارخانه‌ها و خودروها کاهش نیابد، عددهای شاخص آلودگی هوا این هفته بین ۱۵۰ تا ۲۰۰ ماندگار خواهد بود و ممکن است شاخص آلودگی هوا از عدد ۲۰۰ هم عبور کند. * فعالیت‌های فیزیکی و ورزشی در فضای باز ممنوع ضیائیان بیان کرد: هشدار آلودگی هوا در شاخص ۱۵۰ تا ۲۰۰ یعنی هوا برای همه گروه‌های سنی در وضعیت ناسالم است؛ اگر هشدار شاخص آلودگی هوا بین اعداد ۱۰۰ تا ۱۵۰ باشد یعنی هوا برای همه گروه‌های حساس ناسالم است و اگر از ۲۰۰ بالاتر برود که همان موضوع وضعیت شرایط بسیار ناسالم برای همه گروه‌های سنی خواهد بود. مدیرکل پیش‌بینی و هشدار سازمان هواشناسی تاکید کرد: افراد دارای بیماری‌های ریوی و قلبی و همچنین کهنسالان کودکان و افراد حساس به آلودگی هوا تا حد امکان از منزل خارج نشوند ضمن آنکه همه افراد از فعالیت‌های فیزیکی و ورزشی در فضای باز خودداری کنند. * هشدار به نهادهای متولی بابت آلودگی هوای تهران و کلان شهرها وی در پاسخ به این سوال که این هشدار آلودگی هوا به نهادهای متولی هم داده‌شده است؟ بیان کرد: از هفته گذشته این هشدارها به نهادهای متولی داده‌شده است و پیشنهاد دادیم که در موضوع کاهش تردد خودروها و فعالیت کارخانه‌ها و مدیریت‌های لازم انجام شود. * سازمان محیط‌زیست درباره تأثیر آلاینده‌ها نظر می‌دهد ضیائیان در پاسخ به این سوال که آیا این آلودگی هوا بیشتر مربوط به تردد خودروها است یا مازوت حاصل از کارخانه‌ها است؟ گفت: ما در این باره اطلاع چندانی نداریم و فقط در خصوص پایداری و شرایط جوی صحبت می‌کنیم و این موضوع در حیطه اختیارات سازمان محیط‌زیست است. مدیرکل پیش‌بینی و هشدار سازمان هواشناسی اضافه کرد: شرایط پایداری هوا تا پایان هفته در شهرهایی نظیر تهران، کرج، قم، مشهد، اراک و اصفهان حاکم است. انتهای پیام / ب
سردار مسعودخرم نیا در گفت‌وگو با خبرنگار فارس در ارومیه، از شناسایی ۱۶ میلیاردی انبار لاستیک خارجی قاچاق در بوکان خبر داد و اظهار داشت: طی کسب اطلاعاتی مبنی بر جمع‌آوری مقدار قابل توجهی لاستیک خارجی در انباری واقع در بوکان رسیدگی به موضوع، در دستور کار ماموران پلیس مبارزه با قاچاق و کالا و ارز قرار گرفت. وی افزود: با اقدامات اطلاعاتی، انبار مورد نظر شناسایی و پس از هماهنگی‌های لازم در بازرسی از محل یک هزار و ۴۳۰ حلقه لاستیک خارجی کشف شد که برابر اعلام کارشناسان ارزش ریالی کالاهای مکشوفه ۱۶ میلیارد و ۳۰۰ میلیون ریال برآورد شده است. فرمانده انتظامی آذربایجان‌غربی خاطرنشان کرد: در این رابطه یک نفر دستگیر و متهم پس از تشکیل پرونده مقدماتی تحویل مراجع قضایی شده است. انتهای پیام /
به گزارش گروه بین‌الملل خبرگزاری فارس، «جان پاتارینی» مأمور سابق «اف بی آی» که هدایت تحقیقات درباره کشتار «بلک‌واتر» را برعهده داشت، طی یادداشتی که در روزنامه آمریکایی «نیویورک‌تایمز» منتشر شده است، اقدام «دونالد ترامپ» رئیس‌جمهور آمریکا در عفو چهار نظامی شرکت بلک‌واتر که به دلیل کشتار شهروندان غیرنظامی عراقی محکوم‌شده بودند را «هولناک» توصیف کرد. این مأمور سابق اف بی آی در مقدمه نامه خود تحت عنوان «گلوله‌ها عراقی‌ها را نابود کردند، عفو، درد (عراقی‌ها) را تجدید کرد»، در معرفی خود نوشت: «من مأمور اف بی آی بودم که هدایت تحقیقات درباره قتل‌عام بلک واتر در بغداد را برعهده داشتم. ما در ابتدا با این تفکر به عراق رفتیم که این تیراندازی نوعی هدف گرفته شدن غیرنظامیان در تبادل آتش میان نگهبانان بلک واتر و شورشیان بوده است». وی سپس به جزئیات فاجعه بلک واتر در عراق اشاره کرد و ادامه داد: «بعد از گذشت تنها یک هفته، برای ما مشخص شد که این رخداد، آنگونه که کارکنان بلک واتر و نوکران آنها در وزارت خارجه توصیف کرده‌اند، نبوده است بلکه چیزی شبیه به کشتار «می‌لای» در ویتنام بوده است. سه تن از نگهبانان (بلک واتر) محکوم به قتل غیرعمد و یکی از آنها به قتل عمد محکوم شدند». کشتار «می‌لای» رخدادی است که در ۱۶ مارس ۱۹۶۸ میلادی در جریان جنگ ویتنام به وقوع پیوست که در آن حدود ۵۰۰ غیرنظامی جمهوری ویتنام جنوبی به دست نظامیان آمریکایی به قتل رسیدند. این مأمور سابق اف بی آی سپس با اشاره به عمق این فاجعه به اقدام اخیر ترامپ در عفو این قاتلان غیرنظامیان عراقی اشاره کرد و نوشت: «اخیرا از تلاش هماهنگی برای عفو این افراد مطلع شدم که متوجه شدم که با تلاش سیاسی اعضای کنگره آغاز شده است». وی سپس با محکوم کردن این اقدام تأکید کرد: «رئیس‌جمهور (دونالد) ترامپ باید از ستاد کارکنان خود درخواست می‌کرد شواهد دادگاه را که به این محکومیت‌ها ختم شده، مرور کنند و نظرات قضات و بیانیه‌های دادگاه را مطالعه می‌کرد. (در آنصورت)، خدای ناکرده ممکن بود که آنها تلفن را بردارند و با بازرسانی که این پرونده را تشکیل دادند، تماس می‌گرفتند. خیلی از اقدامات این رئیس‌جمهور بیزارم!» این مأمور سابق اف بی آی سپس بار دیگر به کشتار بلک واتر در عراق اشاره کرد و نوشت: «بعنوان فردی که ساعت‌های زیادی را با قربانیان بی‌گناه عراقی که به واسطه اقدامات این نگهبان‌های بلک‌واتر برای همیشه معلول و فلج شده‌اند، و اعضای دلشکسته خانواده آنهایی که کشته شدند، وقت گذرانده است، برای کشورم شرمسارم. معتقدم که به واسطه این عفوها، هزینه سنگینی در رابطه خود با کشورهای دیگر خواهیم پرداخت». وی در پایان از اینکه بازنشسته شده و مجبور نیست تحقیقاتی را انجام دهد که در نهایت پس از به نتیجه رسیدن، با عفو محکومین پرونده خاتمه یابد، گفت: «بسیار خوشحالم که بازنشسته‌ام و هرگز بار دیگر از من خواسته نمی‌شود که زندگی خودم و همکاران بازرس خود را تنها برای قاتلانی به خطر بیاندازم که فقط به دلایل سیاسی عفو می‌شوند». بامداد روز چهارشنبه ۲۳ دسامبر (سوم دی‌ماه)، ترامپ دستور عفو ۱۵ نفر از جمله چند فرد نزدیک به حزب جمهوری‌خواه و چهار نظامی شرکت بلک واتر را صادر کرد که به دلیل کشتار شهروندان غیرنظامی عراقی محکوم‌شده بودند. این نظامیان سال ۲۰۰۷ با حمله به غیرنظامیان عراقی در میدان «نیسور» بغداد، ۱۴ نفر شامل دو کودک را کشتند. این چهار نظامی عضو شرکت امنیتی بلک واتر بعد از جنجال‌های بسیار و تنش در روابط واشنگتن و بغداد، در دادگاه آمریکایی محاکمه و محکوم‌شده بودند. محکومیت یکی از این نظامیان، حبس ابد و سه تن دیگر حبس بین ۱۲ تا ۱۵ سال تعیین‌شده بود. این اقدام ترامپ موجی از اعتراضات و مخالفت‌ها را در داخل آمریکا و کشور عراق به همراه داشت و در یکی از جدیدترین موارد از این واکنش‌های منفی، کارشناسان حقوق بشر سازمان ملل این اقدام ترامپ را نقض تعهدات آمریکا تحت قوانین بین‌المللی خواندند. (جزئیات بیشتر) انتهای پیام / م
به گزارش خبرگزاری فارس از اصفهان به نقل از روابط عمومی شرکت فولاد مبارکه، سید مهدی نقوی از انجام موفقیت‌آمیز عملیات تست گرم لیزر پرتوان kw ۱۰ در روز چهارشنبه دهم دی‌ماه با همکاری این شرکت در مرکز علوم و فنون لیزر ایران خبر داد و گفت: با کسب این موفقیت ارزشمند قرار است از اردیبهشت سال ۱۴۰۰، این لیزر جایگزین لیزر گازی اروپایی موجود در شرکت فولاد مبارکه شود. معاون تکنولوژی فولاد مبارکه اظهار کرد: در آبان ماه سال گذشته که نمایشگاه اپتیک و لیزر برگزار شد، شرکت فولاد مبارکه با مرکز علوم و فنون لیزر ایران قراردادی مبنی بر تولید و ساخت لیزر فیبری و پرتوان kw ۱۰ به امضا رساند و امروز بعد از گذشت حدود یک سال، تست گرم لیزر انجام گرفت و بر ما مسجل شد که توان ساخت لیزر پرتوان در ایران وجود دارد. وی با بیان اینکه در حال حاضر فولاد مبارکه از یک لیزر ساخت کشور آلمان استفاده می‌کند، گفت: به دلیل وجود تحریم‌ها، امکان تهیه قطعات این تجهیز برای شرکت میسر نیست؛ این در حالی است که از این لیزر در دو بخش خطوط تولید فولاد مبارکه استفاده می‌شود و اگر دچار مشکل فنی شود، فعالیت در خطوط تولید محصولات سرد با مشکل جدی مواجه خواهد شد، در نتیجه تصمیم گرفتیم تا این لیزر را در داخل بسازیم و بعد از انجام تحقیقات، متوجه شدیم مرکز علوم و فنون لیزر ایران توان ساخت لیزر پرتوان را دارد. نقوی افزود: استفاده از لیزر ساخت داخل برای شرکت فولاد مبارکه در مقایسه با نمونه خارجی، از لحاظ میزان هزینه، حدود ۵۰ درصد ارزان‌تر تمام می‌شود و در نتیجه از خروج ارز از کشور جلوگیری می‌کند. معاون تکنولوژی فولاد مبارکه با تأکید بر این موضوع که ساخت لیزر پرتوان اقدامی دانشی و متکی بر تکنولوژی‌های بسیار پیشرفته است، ادامه داد: اگر ساخت لیزر پرتوان در داخل کشور برای ما میسر نمی‌شد، تولید محصولات سرد در فولاد مبارکه با مشکل مواجه می‌گشت. به گفته وی، لیزر یکی از اقلام گران‌قیمت در صنعت به شمار می‌آید، اما اکنون با دسترسی به توان ساخت لیزر پرتوان در داخل کشور، برنامه‌ریزی برای ساخت ماشین‌های جوش لیزری و برش لیزری انجام خواهد شد تا با ساخت آن‌ها با قیمت‌های مناسب، این دست از ماشین‌آلات را در اختیار دیگر صنایع قرار دهیم. نقوی با بیان اینکه ساخت لیزر پرتوان به دانش فنی زیادی نیاز دارد، اظهار داشت: تحقیقات بسیاری برای چگونگی ساخت آن صورت گرفت، البته در ایران توان برای ساخت لیزر کم‌توان تا kw ۲ وجود داشت، اما زمانی که قدرت لیزر بیشتر می‌شود، ساخت آن از لحاظ فنی و دانشی بسیار سخت خواهد بود. معاون تکنولوژی فولاد مبارکه در پایان بیان داشت: در حال حاضر لیزر پرتوان ساخته‌شده از لحاظ ایمنی و فنی در سطح قابل‌قبولی قرار دارد و جایگزین مناسبی برای نمونۀ خارجی آن در صنعت فولاد ایران است. انتهای پیام / ۶۳۰۵۸ / ص / و
به گزارش گروه بین‌الملل خبرگزاری فارس، دادگاهی در ایالت تگزاس، شکایت جمعی از جمهوری‌خواهان از «مایک پنس» معاون رئیس‌جمهور آمریکا را رد کرد. به نوشته نشریه «بیزنس اینسایدر»، «جرمی کرنودل» قاضی منصوب رئیس‌جمهور آمریکا روز شنبه اعلام کرده تنظیم کنندگان پرونده شکایت علیه مایک پنس فاقد وجاهت لازم برای این اقدام حقوقی هستند. به گفته کرنودل، «لوییس گومرت» عضو مجلس نمایندگان و یازده جمهوری‌خواه ایالت آریزونا که این شکایت را تنظیم کرده‌اند، خسارت قابل تشخیصی از جانب مایک پنس متحمل نشده‌اند. روز گذشته (جمعه) نیز وزارت دادگستری آمریکا شکایت تنظیم‌شده را دارای تناقضات حقوقی توصیف و اعلام کرد در آن از فرد اشتباهی شکایت شده است. از سوی دیگر شماری از مقامات ارشد این وزارتخانه، خواستار رد فوری این شکایت‌نامه شدند که طبق آن مایک پنس می‌تواند این قدرت را داشته باشد که نتیجه انتخابات ریاست جمهوری را تغییر دهد. شکایت انجام‌شده از مایک پنس به جلسه روز ششم ژانویه (۱۷ دی‌ماه) کنگره آمریکا مربوط می‌شود که قرار است پنس به عنوان رئیس سنا اداره آن را برعهده داشته باشد و در آن آرای مجمع گزینندگان (الکترال کالج) درباره پیروز انتخابات ریاست جمهوری اخیر آمریکا شمارش شود. این جمهوری‌خواهان در شکایت خود از قاضی فدرال خواسته بودند که اعلام کند، نقش معاون رئیس‌جمهور آمریکا در جلسه ششم ژانویه شمارش آرا در کنگره، نقشی تشریفاتی نیست و او می‌تواند درباره اینکه آرای الکترال کدام ایالت‌ها شمارش و تایید شود، تصمیم‌گیری کند. آنها همچنین مدعی شده‌اند که قانون مصوب ۱۸۸۷ فدرال آمریکا که به «قانون شمارش الکترال» موسوم است، با متمم دوازدهم قانون اساسی آمریکا منافات دارد. این متمم درباره مدت تصدی منصب توسط رئیس‌جمهور و معاون رئیس‌جمهور و اختیارات آنها است. انتهای پیام / م
به گزارش خبرگزاری فارس از اردبیل، سردار غلام عسگر کریمیان ظهر امروز در مراسم گرامیداشت سالگرد شهادت سپهبد شهید حاج قاسم سلیمانی که در حسینیه ثارالله برگزار شد، اظهار کرد: شیران روز و زاهدان شب حکایت رزمندگان انقلاب اسلامی و شهید سلیمانی است، به طوری که شهید سلیمانی شب‌ها مشغول راز و نیاز و نماز شب بود و روزها همانند شیر غران در برابر دشمنان اسلام و انقلاب می‌ایستاد. وی افزود: سردار سلیمانی شاگرد مکتب اسلام و انقلاب اسلامی بوده و پرورش‌یافته مکتب انقلاب اسلامی است که از فرهنگ علوی و عاشورایی الهام گرفته است؛ مکتب انقلاب اسلامی چنین مردان باغیرتی در دامن خود پرورش می‌دهد که با حضور در صحنه‌های مختلف نبرد در مقابل جبهه استکبار جهانی و نظام سلطه، آنها را مات و مبهوت می‌کند. مسؤول کنگره بزرگداشت شهدای شمالغرب کشور با اشاره به مکتب معمار کبیر انقلاب اسلامی بیان کرد: شاگردان مکتب حضرت امام خمینی (ره)، امثال سردار سلیمانی‌ها هستند که در راه دین و انقلاب مجاهدت می‌کنند. وی عنوان کرد: نقشه راه و مسیر حرکت شهید سلیمانی را قرآن تعیین کرده است و براساس قرآن کریم، آنهایی که در راه خداوند خالصانه وارد عرصه جهاد شده‌اند، خداوند، خود راه را به آنها نشان داده است. کریمیان با اشاره به دیگر شاخصه‌های مکتب حاج قاسم سلیمانی، بیان داشت: حاج قاسم مرد میدان بود و در میدان‌های سخت نبرد رشد یافته و از یک شهرستان کوچک و ناشناخته در استان کرمان به جایی رسید که بزرگترین نظامیان جبهه استکبار اگر بخواهند از خود تعریف کنند، از مبارزه در برابر قاسم سلیمانی می‌گویند که این موضوع، عظمت شهید حاج قاسم سلیمانی را نشان می‌دهد. وی تصریح کرد: شهید سلیمانی فقط بخاطر خداوند به عرصه‌های جهاد و شهادت قدم گذاشت که خداوند او را عزیز کرد و محبتش را نه‌تنها در ایران و منطقه، بلکه در کل جهان در دلها نهاد. مسؤول کنگره بزرگداشت شهدای شمالغرب کشور ادامه داد: شهید سلیمانی مرد عمل و تلاشگر بود و در تمامی میادین جهاد و شهادت عملا الگودهی کرده و همیشه در صف اول بوده است. کریمیان گفت: علت بررسی مکتب حاج قاسم سلیمانی این است که در جامعه، درس‌آموز باشیم، فکر کنیم و مصمم، مسیر شهید سلیمانی را طی کنیم که مهم‌ترین راه دوست داشتن حاج قاسم سلیمانی، ادامه دادن راه این شهید والامقام است. -انتهای پیام / ۳۴۶۳ / ۶۱۸ /
به گزارش گروه بین‌الملل خبرگزاری فارس، منابع خبری، امروز (شنبه)، از وقوع انفجاری انتحاری در حومه موگادیشو، پایتخت سومالی خبر دادند. شبکه «الجزیره» به نقل از خبرنگار خود در سومالی گزارش داد که حمله‌ای در حومه جنوبی موگادیشو انجام‌شده است که در پی آن، سه نفر کشته و ده نفر دیگر مجروح شده‌اند. با این حال، یک منبع امنیتی به خبرگزاری «آناتولی» نوشت که در پی یک انفجار انتحاری در حومه موگادیشو، دو غیرنظامی کشته و یازده تن دیگر مجروح شده‌اند. این منبع نظامی که نخواست نامش فاش شود، در این خصوص گفت یک شخص خود را در منطقه «لفلولی» منفجر کرده و گزارش‌های اولیه حاکی از آن است، که دو غیرنظامی کشته و یازده تن دیگر مجروح شده‌اند. این گزارش در حالی است که مقامات سومالی هنوز بیانیه‌ای در خصوص این انفجار منتشر نکرده‌اند. هیچ گروهی نیز تا این لحظه، مسئولیت این انفجار را برعهده نگرفته است؛ با این حال انگشت اتهام به سمت گروه «الشباب» نشانه رفته است که معمولا این انفجارها را برعهده می‌گیرد. گروه تروریستی الشباب که در اوایل سال ۲۰۰۴ اعلام موجودیت کرده است. الشباب یک گروه مسلح با گرایشات فکری وابسته به القاعده است و تا کنون عملیات‌های تروریستی بسیاری انجام داده که به کشته شدن صدها نفر منجر شده است. دولت سومالی در سال ۲۰۱۱ گروه الشباب را از موگادیشو پایتخت این کشور بیرون راند؛ اما این گروه همچنان بخش وسیعی از روستاهای سومالی را تحت سیطره خود دارد. انتهای پیام / م
به گزارش خبرنگار اقتصادی خبرگزاری فارس، شاخص کل بورس اوراق بهادار تهران در پایان معاملات امروز شنبه ۱۳ دیماه‌گر چه با کاهش ۴۳ هزار و ۶۸۵ واحد روبه‌رو شد، اما ارزش معاملات بورس و فرابورس به رقم ۱۷ هزار و ۹۶ میلیارد تومان رسید. شاخص کل بورس بر روی عدد یک‌میلیون و ۳۵۴ هزار و ۱۱۲ واحد ایستاد. به گفته برخی آگاهان بازار، دلیل عمده کاهش شاخص بورس فضای روانی و شایعاتی است که در فضای سیاسی به گوش می‌رسد. امروز همه شاخص‌های بورس قرمز بودند یعنی کاهش یافتند، به گونه‌ای که شاخص کل بورس و شاخص قیمت با معیار وزنی ارزشی هر کدام ۳ ٫ ۱ درصد افت کردند، اما شاخص کل با معیار هموزن در پایان معاملات ۱ ٫ ۸ درصد کاهش یافت، شاخص قیمت و شاخص کل با معیار هموزن ۱ ٫ ۸ درصد کاهش یافتند. شاخص آزاد شناور ۲ ٫ ۵ درصد کاهش یافت، شاخص بازار اول بورس یعنی خرده‌فروشی سهام ۳ ٫ ۴ درصد افت کرد و شاخص بازار دوم یعنی عمده‌فروشی سهام ۲ ٫ ۷ درصد کاهش یافت. نقشه معاملات امروز بورس تهران امروز شاخص کل بورس با معیار هموزن با کاهش ۸ هزار و ۵۳۹ واحد به رقم ۴۵۵ هزار و ۱۶۸ واحد رسید. ارزش بازار در بورس اوراق بهادار به رقم ۵ میلیون و ۳۷۰ هزار میلیارد تومان رسید. امروز معامله‌گران در بورس بیش از ۶ ٫ ۵ میلیارد سهام حق‌تقدم و اوراق مالی در قالب ۳۱ ٫ ۲ میلیون معامله و به ارزش ۸ هزار و ۶۵۲ میلیارد تومان داد و ستد کردند. اگر ارزش معاملات فرابورس که امروز ۸ هزار و ۴۳۹ میلیارد تومان شد را در نظر بگیریم، در مجموع معامله‌گران در بورس و فرابورس امروز ۱۷ هزار و ۹۴ میلیارد تومان داد و ستد کردند. شاخص بورس تهران نمادهای شاخص‌ساز امروز در جهت عکس یعنی کاهش شاخص عمل کردند، به گونه‌ای که بیشترین اثر کاهشی در شاخص کل را نمادهای ملی‌مس، فولاد مبارکه، پتروشیمی خلیج‌فارس، شستا، گل‌گهر، هلدینگ نفت و گاز و پتروشیمی تأمین و پالایشگاه اصفهان داشته‌اند. نمادهای پرتراکنش در بورس امروز شامل دارویی برکت، شستا، ایران‌خودرو، لیزینگ پارسیان، سرمایه‌گذاری سیمان تأمین، پالایشگاه اصفهان و فولاد مبارکه بوده‌اند. امروز در فرابورس ایران هم شاخص کل در پایان معاملات با عقب‌نشینی ۵۰۳ واحدی به رقم ۱۹ هزار و ۲۲۲ واحد رسید. ارزش بازار اول و دوم فرابورس به بیش از ۱ میلیون و ۳۱۱ هزار میلیارد تومان رسید. امروز معامله‌گران در فرابورس بیش از ۲ ٫ ۲ میلیارد سهام حق‌تقدم و اوراق مالی در قالب ۱ ٫ ۱ میلیون نوبت معامله و به ارزش ۸ هزار و ۴۳۹ میلیارد تومان داد و ستد کردند. امروز نمادهای سنگ‌آهن گهرزمین، هلدینگ معدنی خاورمیانه، پتروشیمی زاگرس، صنعتی مینو، صبا تأمین، فولاد هرمزگان و ذوب‌آهن اصفهان بیشترین اثر کاهشی در شاخص فرابورس را داشته‌اند و نمادهای پرتراکنش در فرابورس شامل چوب خزرکاسپین، سرمایه‌گذاری مالی سپهر صادرات، پتروشیمی ارومیه، آریاساسول، دامپروری ملارد شیر، توسعه مسیر برق گیلان و لاستیک یزد بوده‌اند. به گزارش فارس، با وجود اینکه همه کارشناسان توصیه می‌کنند سهامداران از رفتار هیجانی در بازار خودداری کنند، اما امروز رفتار حاکم بر بازار به نظر می‌رسد، به خاطر هیجانات بازار و شایعات فضای سیاسی در بازار بوده است. در عین حال خبرهای خوبی هم در بازار شنیده می‌شود، از جمله اینکه افزایش سرمایه پالایشگاه تهران که بیش از ۸۰ درصد سهام آن در سهام عدالت وجود دارد، ثبت شد، همچنین افزایش سرمایه ملی مس و فولاد مبارکه و بسیاری از شرکت‌های ارزنده ثبت‌شده است و از طرفی ارزش معاملات روزانه نشان می‌دهد در شرایط ریزش بازار هم سهام ارزنده وجود دارد، به گونه‌ای که شرکت‌ها افراد حرفه‌ای و نوسان‌گیران امروز بیش از ۱۷ هزار میلیارد تومان سهام ارزنده خریده‌اند. انتهای پیام / ب
به گزارش خبرگزاری فارس از فردیس، وجود یکی از ۴ زندان البرز در شهرستان پرجمعیت فردیس موجب سکونت حجمی از خانواده‌های بی‌سرپرست زندانیان در اطراف و اکناف شهرستان شده که با توجه به شرایط فعلی، جنگ اقتصادی و شیوع بیماری کرونا با کوهی از مشکلات مواجهند. به گفته فعالان انجمن خیرین شهرستان فردیس برخی از این خانواده‌ها حتی در این سرمای سخت زمستان، هیچ وسیله گرمایشی در خانه ندارند. در این شرایط کرونایی و تعطیلی مدارس حتی تلویزیون ندارند تا بچه‌ها بتوانند درس بخوانند و حالا فرزندان وامانده از تحصیل و سفره‌ای خالی با مادری درمانده، که تنها سرپرست خانواده است، و اگر کمک‌های خیرین و پیگیری مسؤولان نباشد، شاید وضعیت بدتری در انتظار این خانواده‌هاست. در این میان بررسی شرایط و بازدید مسؤولان از وضعیت این خانواده‌ها که هر کدام با مشکلات خاصی دست و پنجه نرم می‌کنند می‌تواند در کاهش و رفع این مشکلات موثر باشد. اکنون به مناسبت فرا رسیدن سالگرد شهید حاج قاسم سلیمانی وضعیت تعدادی از این خانواده مورد بازدید و بررسی دادستان عمومی و انقلاب فردیس قرار گرفت تا شاید بار کوچکی از شانه دردمند این خانواده‌ها برداشته شود. حسین ناصرخاکی، رئیس دادستان عمومی و انقلاب شهرستان فردیس، در خصوص این بازدید در گفت‌وگو با خبرنگار فارس در فردیس، بر لزوم حمایت از خانواده مددجویان به عنوان قربانیان بی‌گناه آسیب‌های اجتماعی، تأکید کرد و گفت: در راستای اشاعه فرهنگ سردار شهید حاج قاسم سلیمانی و دستگیری نیازمندان، طی بازدید از ۶ خانواده مددجویان تحت حمایت انجمن زندانیان شهرستان، نسبت به پیگیری و تأمین نیازهای آن‌ها اقدام شد. وی دیدار با خانواده مددجویان و شناسایی نیازها و مشکلات خاص آن‌ها را ضروری دانست و تأمین مسکن، نیازهای معیشتی و مساعدت قضایی را از مهمترین درخواست‌های این خانواده‌ها برشمرد. دادستان فردیس با بیان اینکه نیازهای معیشتی و اقتصادی این خانواده‌ها از طریق کمک‌های خیرین تأمین می‌شود، ادامه داد: در طی این بازدید، سبد معیشتی به ارزش حدود یک‌میلیون تومان به این خانواده‌ها اهدا شد. همچنین نیازهای درمانی و تأمین برخی لوازم منزل برای این خانواده‌ها در دستور کار قرار گرفت. غلامرضا نادری‌نژاد، رئیس انجمن حمایت از زندانیان شهرستان فردیس، نیز با اشاره به مشکلات متعدد خانواده مددجویان در شرایط اقتصادی حاکم بر جامعه، به خبرنگار فارس در فردیس، گفت: نیازهای این خانواده‌ها از محل منابع خیرین تأمین می‌شود و با مشارکت بیشتر خیرین، می‌توانیم کمک‌های موثرتری در رفع نیازهای این خانواده‌ها داشته باشیم. وی افزود: یکی از خانواده‌های مورد بازدید، مادری بیمار با ۴ بچه کوچک بدون وسایل لازم برای زندگی حتی وسایل گرمایشی بود که برای این خانواده بخاری تهیه شد و خرید لباسشویی و تأمین داروهای ماهانه مادر خانواده و ثبت‌نام دختر ۱۰ ساله بازمانده از تحصیل این خانواده در دستور کار قرار گرفت. برای سایر خانواده‌ها نیز تأمین مبلغ ودیعه منزل، کرایه‌های معوقه، تهیه برخی کالاهای اساسی و رفع مشکلات قضایی از جمله مواردی بود که در نتیجه این بازدید انجام شد. انتهای پیام / ش
به گزارش خبرگزاری فارس از کرمان، به همت گروه جهادی شهید یونس زنگی‌آبادی و با همکاری بنیاد برکت ستاد اجرایی فرمان حضرت امام (ره) سومین مرحله رزمایش احسان و همدلی در بخش راین آغاز شد. در این مرحله از رزمایش تعداد ۲۰۰ بسته مواد غذایی و تعداد ۱۸۰ بسته پک بهداشتی شامل ماسک و ژل ضدعفونی در اختیار مردم نیازمند قرار گرفت. در مرحله سوم رزمایش احسان و همدلی در روستاهای بخش راین، مردم نیازمند و آسیب‌دیده از بیماری کرونا جامعه هدف قرار گرفتند. انتهای پیام / ۳۳۸۸ / ب
به گزارش گروه شهری خبرگزاری فارس، حامد مظاهریان در مراسم تکریم و معارفه مدیرعامل شرکت ارتباط مشترک شهر اظهار داشت: موضوع جابجایی‌ها در سیستم‌های اداری اتفاق متداولی است و تغییرات مدیریتی لازمه پویایی سیستم‌های اداری است و دریچه‌های جدید رو به رشد را باز می‌کند. وی، فعالیت شرکت ارتباط مشترک شهر را در مقایسه با سایر شرکت‌های مدیریت شهری تجربه‌ای متفاوت دانست و افزود: ۵۱ درصد سهام این شرکت متعلق به شهرداری تهران است و بقیه آن به اپراتورها تعلق دارد. بنابراین این شرکت دارای پتانسیل قابل توجهی است که باید فعال شود. به گفته مظاهریان، شهرداری به عنوان مهمترین برند شهر تهران در کنار سه اپراتوری که از فعال‌ترین بخش‌های اقتصادی کشور به شمار می‌روند می‌توانند با همکاری هم در این شرکت ارزش افزوده قابل توجهی ایجاد کنند. وی تصریح کرد: انتظاری که از این هم افزایی بین مهمترین برند شهر تهران و مهمترین اقتصادگردان در سطح شهر و کشور وجود دارد این است که باید یک‌بار دیگر فرایند و نحوه کارکرد این شرکت را بازتعریف کنیم. معاون شهردار تهران، ساماندهی دکل‏ها، آنتن‌ها و ایستگاه‏های ارتباط رادیویی شهر تهران، کاهش تاثیر المان‏های ناخواسته ناشی از احداث ایستگاه‏های ارتباطی و همچنین برنامه‌ریزی برای ایمن‏سازی هرچه بیشتر دکل‏ها برای جلوگیری از خسارات احتمالی در حوادث طبیعی را از جمله وظایف شرکت ارتباط مشترک شهر برشمرد و افزود: نوع فعالیت شرکت ارتباط مشترک شهر و درآمدزایی آن فرصت بی نظیری است که باید از آن استفاده بهینه کرد. وی با تاکید بر لزوم بازنگری در ساز و کارهای شرکت ارتباط مشترک شهر گفت: باید با بهره‌گیری از طرح‌ها و ایده‌های جدید برای اداره شرکت، ضمن توجه به گزینه‌های مختلف، تحولی را در این حوزه رقم بزنیم. معاون برنامه‌ریزی، توسعه شهری و امور شورای شهرداری تهران خاطرنشان ساخت: بخشی از شهر تحت تاثیر اقداماتی است که در شرکت ارتباط مشترک شهر باید انجام شود. دکل‌های غیرمجاز زیادی وجود دارد که طبق وظایف ما باید کنترل کنیم. به نظر می‌رسد باید ضمن طراحی فرایند جدید، باید برای رفع دکل‌های غیرمجاز، برای شهرداران مناطق انگیزه ایجاد شود. وی، پاسداشت حقوق شهروندی در حوزه‌های حق بر شهر، حق سلامت، حق بهره‌مندی از چشم‌انداز مطلوب شهری را ضروری خواند و گفت: آنتن‌های غیرمجاز نباید رهاشوند. سلامت مردم در اولویت شهرداری قرار دارد و این موضوع باید در اولویت فکری و عملی شهرداران مناطق قرار گیرد. مظاهریان، بازتعریف شرکت، تصمیم سازی، بررسی پیشنهادهای همکاری از سوی اپراتورها و همچنین وزارت ارتباطات را از مدیرعامل مدیرعامل جدید شرکت ارتباط مشترک شهر خواستار شد و افزود: باید ضمن هم افزایی، مرزهای این شرکت با فاوا و موسسه فناوران روشن باشد و در عین استقلال کاری، مباحث مرتبط این حوزه را پیش ببرد. معاون شهردار تهران، همچنین ضمن تقدیر از فعالیت‌های سید فرهود کاظمی مدیرعامل سابق شرکت ارتباط مشترک شهر، با اعطای حکمی «محمدرضا مومنی» را به عنوان مدیرعامل جدید شرکت ارتباط مشترک شهر منصوب کرد. انتهای پیام /
صلاح‌الدین مفیدی امروز در گفت‌و‌گو با خبرنگار فارس در سنندج اظهار کرد: همزمان با سالگرد شهادت سردار رشید اسلام، حاج قاسم سلیمانی، دانش‌آموزان، کارکنان آموزشی، پرورشی و اجرایی مدارس شاهد و ایثارگران استان و نیز اعضای ستادهای اجرایی شاهد و ایثارگران استان و شهرستان‌های تابعه با آرمان‌های والای آن شهید گرانقدر تجدید میثاق کردند. وی ضمن گرامیداشت سالگرد شهادت شهید سلیمانی، یکی از ماموریت‌های طرح شاهد و مدارس شاهد را ترویج فرهنگ ایثار و شهادت و جهاد و مقاومت دانست و کار صورت گرفته را در راستای نهادینه‌سازی این فرهنگ ارزشمند عنوان کرد. مفیدی با بیان اینکه این تجدید عهد با آغاز دهه بصیرت، در بستر مجازی و به صورت الکترونیکی با ثبت مشخصات مشارکت کنندگان صورت گرفته است، افزود: مدارس شاهد و ایثارگران کردستان با مشارکت بالای خود در این طرح معنوی، بار دیگر نشان دادند که اهمیت فرهنگ ایثار و شهادت و جهاد و مقاومت و نیز ترویج آن در نزد این مدارس بالاست. وی بیان کرد: بی‌شک دانش‌آموزان مدارس شاهد کردستان با راهنمایی کارکنان آموزشی و پرورشی و اجرایی مدارس شاهد قدر رشادت‌های مجاهدان سرزمین خود را می‌دانند. وی اضافه کرد: متن میثاق‌نامه‌ای در بستر مجازی قرار گرفت توسط دانش‌آموزان شاهد دو ایثارگر به صورت الکترونیکی امضا شد. متن میثاق نامه بدین شرح است: بسم‌الله الرحمن الرحیم در آستانه اولین سالگرد شهادت بزرگ مردی هستیم که جان شیرین و مبارک خود را نثار حیات عزتمندانه هم وطنان خود نمود؛ سرداری که با صلابت مثال زدنی، در مقابل دشمنان قسم‌خورده اسلام و ایران ایستاد و مهربانانه و با خلوص نیت، امنیت _ این نعمت گران بها- را برای مردم کشورش تضمین کرد. مایه مباهات و افتخار است در عصر انسانی زندگی می‌کنیم که رهبر فرزانه کشورمان او را شجاع مدبر و جنگاور مقید به حدود شرعی توصیف کرد. او با نثار خون خود فصل تازه‌ای از کتاب مقاومت و ایستادگی را شروع کرد؛ فصلی که دانش‌آموزان کشورش به تأسی از خون او و با یاری دلسوزانه و مسئولانه معلمان خود، قلم قدردانی از افتخارآفرینان کشورشان را بر آن خواهند نگاشت. ان‌شاءالله هم‌اکنون ما دانش آموزان و کارکنان آموزشی، پرورشی و اجرایی مدارس شاهد استان کردستان با گرامیداشت نام، یاد و خاطره سردار حاج قاسم سلیمانی و به پشتوانه نظام مقدس جمهوری اسلامی، با سردار دل‌ها عهد می‌بندیم که: در ادامه راه پر افتخاری که او قهرمانانه آن را نمایندگی می‌نمود، با تمام توان در راستای سربلندی ایران اسلامی تلاش کنیم و با فعالیت‌های علمی خود، روز به‌روز خودکفایی کامل کشورمان را نزدیک‌تر سازیم. ۱. در راستای ۴۰ سال خستگی ناپذیری در گام اول و باور راسخ آن سردار بزرگ به گام دوم انقلاب اسلامی و نیز با استناد به یکی از فرازهای آن بیانیه مبنی بر اینکه «دانش، آشکارترین وسیله قدرت و عزت یک کشور است»، هر چه بیشتر در راه تحصیل و تعلیم علم کوشا باشیم. ۲. به «مقاومت» به عنوان محوری‌ترین رویکرد متجلی در اعمال سردار سلیمانی وفادار باشیم. ۳. مطیع اوامر رهبر حکیم و فرزانه انقلاب اسلامی بوده و از راه ولایت ذره‌ای کوتاه نیاییم. ۴. با اعتقاد به اینکه همه ما مدیون شهدای گرانقدر و فداکاری‌های ایثارگران عزیز هستیم، در احترام به یادگاران شهداء و خانواده معظم جانبازان و ایثارگران، ثابت‌قدم بمانیم. در پایان با سلام و درود به ارواح طیبه و تابناک شهدای گرانقدر انقلاب اسلامی خاصه سردار حاج قاسم سلیمانی و امام شهیدان، از خداوند متعال می‌خواهیم ما را در راستای نیل به این اهداف کمک نماید. انتهای پیام / ۲۳۳۰ / ۷۲
به گزارش خبرگزاری فارس از قم، آیت‌الله محمدتقی مصباح یزدی در مقابله با رژیم پهلوی حضوری فعال داشت که از آن جمله می‌توان به عضویت در شورای ۱۱ نفره جامعه مدرسین حوزه قم اشاره کرد. به همین دلیل همواره زیر ذره‌بین ساواک قرار داشت. در این زمینه در یکی از گزارش‌های ساواک که در آرشیو مرکز اسناد انقلاب اسلامی ثبت و ضبط‌شده آمده است: نامبرده بالا جزو شبکه‌ای بوده که در موقع تحویل سال ۱۳۴۵ مبادرت به توزیع اعلامیه‌ای تحت عنوان اعلام خطر در شهرستان قم نموده و به همین جهت تحت تعقیب قرار گرفته و با وجود اینکه تا کنون مکاتباتی در مورد اخذ اطلاعات وی راجع به شبکه مزبور و اساسنامه آن، با آن ساواک به عمل آمده نتیجه مثبتی حاصل نشده است. علیهذا با ایفاد سه برگ فتوکپی نامه‌ای که مشارالیه چند سال پیش جهت آیت‌الله خمینی ارسال داشته و طی آن صریحا از دولت انتقاد نموده خواهشمند است دستور فرمائید مشارالیه را احضار و کلیه اطلاعات وی را پیرامون شبکه مذکور و نحوه فعالیت اعضای آن و اساسنامه تنظیمی اخذ و نتیجه را ضمن ارسال بیوگرافی ملصق به عکس نامبرده اعلام دارند. ضمنا چون افرادی از قبیل شخص فوق با داشتن عقاید افراطی و افکار ماجراجویانه پس از هم‌پاشیدگی جلسات و شبکه آنان مجددا در نقاط دیگر فعالیت مضره خود را با افراد جدیدی آغاز خواهند کرد لذا ضروریست اعمال و رفتار آنان از جمله مشارالیه دقیقا تحت مراقبت قرار گیرد و گزارش‌های مکتسبه را به مرکز ارسال دارند. انتهای پیام / خ
به گزارش گروه بین‌الملل خبرگزاری فارس، شیخ «نبیل قاووق» عضو شورای مرکزی حزب‌الله گفت، شهید «حاج قاسم سلیمانی» فرمانده نیروی قدس سپاه پاسداران باعث افتخار انقلاب اسلامی ایران و تمام امت اسلام است. بر اساس گزارش گروه اطلاع‌رسانی «الاعلام الحربی» شاخه لبنان، وی افزود: حاج قاسم ارتشی میلیونی از رزمندگان مقاومت که آموزش‌دیده، مجهز و مشتاق شهادت هستند، به جای گذاشت. شیخ قاووق تأکید کرد، در تمام پیروزی‌ها در امتداد منطقه رد پای حاج قاسم سلیمانی دیده می‌شود. وی در ادامه گفت، قاتلان حاج قاسم «احمق» هستند زیرا همچنان می‌پرسند آیا پاسخی به این ترور داده خواهد شد یا خبر. باید بپرسند چگونه و چه زمانی به این ترور پاسخ داده می‌شود؛ هر کسی ایران را بشناسد از پاسخ یا عدم پاسخ به این ترور نمی‌پرسد. کسی که درباره حتمیت پاسخ شک دارد، متوهم است و ایران را خوب نمی‌شناسد. «سید هاشم صفی‌الدین» رئیس شورای اجرایی حزب‌الله لبنان هم دیروز (جمعه) به مناسبت سالروز شهادت سپهبد حاج قاسم سلیمانی و شهید ابو مهدی المهندس تأکید کرد پس از سخنان مقام معظم رهبری درباره حتمی بودن انتقام فرمانده نیروی قدس، این وظیفه حتما اجرایی خواهدشد. (جزئیات بیشتر) انتهای پیام / م
به گزارش گروه بین‌الملل خبرگزاری فارس، «احمد ناصر المحمد الصباح» وزیر خارجه کویت در سفری به ریاض با مقامات عربستان سعودی از جمله «عادل بن احمد الجبیر» وزیر مشاور در امور خارجه این کشور دیدار کرد. طبق گزارش خبرگزاری کویت (کونا)، وزیر خارجه کویت در این دیدار روابط دوجانبه و راهکارهای تقویت این روابط در زمینه‌های مختلف و تحولات منطقه‌ای و بین‌المللی را بررسی کرد. وزیر خارجه کویت همچنین پیام مکتوب «نواف الاحمد الجابر الصباح» امیر کویت به «سلمان بن عبدالعزیز» شاه سعودی را تقدیم الجبیر کرد. فرستاده امیر کویت همچنین با «نایف الحجرف» دبیرکل شورای همکاری خلیج‌فارس در مقر دبیرخانه این شورا در ریاض دیدار کرد. در این دیدار ترتیبات مربوط به برگزاری چهل‌ویکمین دور اجلاس سران شورای همکاری خلیج‌فارس که قرار است پنج ژانویه (۱۵ دی) در شهر العلا برگزار شود، مورد بررسی قرار گرفت. سفر وزیر خارجه کویت به ریاض در حالی است که برخی منابع خبری از احتمال حصول توافق در این اجلاس برای پایان دادن به اختلافات چهار کشور عربی (عربستان، بحرین، امارات و مصر) با قطر خبر داده‌اند. از زمان بروز اختلافات بین این چهار کشور با قطر در خرداد ۱۳۹۶، کویت تاکنون نقش می‌انجی برای حل اختلافات را ایفا کرده است. انتهای پیام / م
به گزارش خبرگزاری فارس از گنبدکاووس، حسین کریمی‌اول ظهر امروز در مراسم بزرگداشت سالروز شهادت حاج قاسم سلیمانی که توسط مجموعه فرهنگی «محفل اشک» و توسط جوانان گنبدی برگزار شده بود با اشاره به اینکه توصیه نخست من به همه جوانان قرائت وصیت‌نامه سردار سلیمانی است، اظهار کرد: در این وصیت‌نامه مفاهیم نابی نهفته است که اگر توسط جوانان عزیز ما مورد توجه قرار بگیرد می‌تواند کشور را متحول کند. وی با بیان اینکه حاج قاسم امروز نه‌تنها یک الگو برای جوانان ایران بلکه الگویی بی‌بدیل برای جوانان دنیا شده است، افزود: حاج قاسم در همین هیئت‌ها بزرگ‌شده بود و این به شما می‌آموزد که مدرسه و دانشگاه شما برای فرا گرفتن مکتب حاج قاسم همین هیئت‌های عزاداری است. کارشناس مسائل سیاسی با تاکید بر اینکه نکاتی که رهبر معظم انقلاب درباره ویژگی‌های «شهید سپهبد حاج قاسم سلیمانی» بیان کرده‌اند باید مورد توجه و دقت شما جوانان قرار بگیرد، خاطرنشان کرد: مهم‌ترین ویژگی سردار سلیمانی در نگاه رهبر معظم انقلاب اخلاص او بود که باعث شده بود ذره ذره اقداماتش برای رضایت خدا باشد. کریمی اول با انتقاد از اشرافیگری و تجمل‌گرایی برخی از مسوولان کشور، گفت: متاسفانه در حالیکه برخی از افراد تا به کوچک‌ترین پستی می‌رسند رو به اشرافی‌گری می‌آورند ولی او در کمال ساده‌زیستی تا انتهای عمر خود طوری زندگی کرد که اشرافی‌گری و تجمل‌گرایی را شرمنده کرده بود. وی یکی دیگر از ویژگی‌های سردار سلیمانی را ولایتمداری ایشان دانست و تاکید کرد: تمام اقدامات ایشان از راه‌اندازی و مدیریت سپاه قدس گرفته تا حضور پرفشار در جبهه‌های نبرد علیه دشمن همه و همه براساس دستور و فرمان رهبر معظم انقلاب بود و این شهید بزرگوار تا آخرین لحظه عمر خود ذره‌ای از امر ولی دور نشد. * آنچه باعث شده بود حاج قاسم در تمام طول عمر خود ثابت‌قدم بماند انقلابی‌گری او بود / شجاعت و تدبیر از جمله مولفه‌های جدانشدنی از شخصیت سردار سلیمانی بود کارشناس مسائل سیاسی با اشاره به اینکه شجاعت و تدبیر از جمله مولفه‌های جدانشدنی از شخصیت سردار سلیمانی بود، ادامه داد: شجاعت زمانی ارزشمند است که همراه تدبیر بوده باشد و بتواند مسیر جبهه حق را یک گام به جلو ببرد و این مساله‌ای است که تمام جوانان حزب‌اللهی ما باید به آن واقف باشند. کریمی اول با بیان اینکه آنچه باعث شده بود حاج قاسم در تمام طول عمر خود ثابت‌قدم بماند انقلابی‌گری او بود، تصریح کرد: روح انقلابیگیری همواره در وجود سردار سلیمانی جریان داشت و او معتقد بود یک‌لحظه نباید از این روحیه کاسته شود. انتهای پیام / ۸۳۰۱۴
به گزارش خبرگزاری فارس، مسابقات فصل ۲۰۲۱ - ۲۰۲۰ بوندس لیگا امشب بعد از وقفه‌ای دوهفته‌ای به خاطر شروع سال نو از سرگرفته می‌شود. تاکنون از فصل جاری ۱۳ هفته سپری‌شده و اکنون سئوالی که ممکن برای بسیاری مطرح شوند، در این تعداد هفته انجام‌گرفته کدام تیم بهترین تیم بوندس لیگا از نظر اخلاق ورزشی (کمترین تعداد کارت زرد و قرمز) و خشن‌ترین تیم لیگ ژرمن‌ها از نظر دریافت کارت بوده است. طبق اعلام کیکر، معتبرترین نشریه ورزشی آلمان‌ها، بورسیادورتموند با دریافت ۱۸ کارت زرد (بدون کارت زرد و قرمز و یا قرمز مستقیم) با اخلاق‌ترین تیم لیگ آلمان‌ها در فصل جاری بوده است. بعد از آن فرایبورگ با ۲۱ کارت زرد در رده دوم است. رتبه سوم نیز به آرمینیا بیله فلد با دریافت ۲۲ کارت زرد رسیده است. بایرن‌مونیخ، قهرمان فصل گذشته بوندس لیگا و اروپا با دریافت ۲۰ کارت زرد، هیچ کارت زرد و قرمز و یک کارت قرمز مستقیم دررده هشتم قرارگرفته است. اما خشن‌ترین تیم در این ۱۳ بازی هوفن هایم با دریافت ۲۸ کارت زرد، همینطور دریافت ۲ کارت زرد و قرمز و نیز دریافت ۲ کارت قرمز مستقیم بوده است. انتهای پیام /
به گزارش گروه بین‌الملل خبرگزاری فارس، یک مقام رسمی وزارت خارجه سوریه، امروز (شنبه)، به بیانیه «جوئل ریبورن» نماینده ویژه وزیر خارجه آمریکا در امور سوریه واکنش نشان داد. صفحه توئیتری سفارت آمریکا در دمشق، اخیرا، در واکنش به گزارش گزارشگر ویژه سازمان ملل متحد مبنی بر اینکه مشکلات سوریه در پی تحریم‌های آمریکا به وجود آمده، واکنش داد و مدعی شد که اقدامات «بشار اسد» رئیس‌جمهور سوریه علت مشکلات این کشور است. به گزارش خبرگزاری رسمی سوریه (سانا)، یک مقام رسمی وزارت خارجه این کشور به این اظهارات واکنش نشان داد و گفت: «دروغ‌هایی که در بیانیه منتشر شده در صفحه سفارت خالی آمریکا در دمشق در واکنش به فراخوان «الینا دوهان» گزارشگر ویژه سازمان ملل درباره رفع تحریم از سوریه و ایجاد شرایط بد معیشتی سوری‌ها در پی این تحریم‌ها آمده است، عجیب نیست». این مقام سوریه افزود: «این رفتار، تأکید دارد که آمریکا بر روش سلطه‌جویی، قلدری، سیطره تک‌قطبی و همچنین گوش فراندادن به صداهایی که با تصمیمات احمقانه‌اش در منطقه متناسب نیست، پافشاری دارد». مقام یادشده ادامه داد: «زمان آن فرا رسیده است که دولت آمریکا مسئولت کامل رنج [مردم] سوریه را برعهده بگیرد؛ رنجی که ناشی از حمایت از تروریسم، تحمیل اقدامات ظالمانه و قوانینی است که مردم سوریه را از فراهم کردن اقلام مورد نیاز زندگیشان و داشتن یک زندگی سخاوتمندانه محروم کرده است». وی همچنین تأکید کرد: «نتیجه سیاست‌های آمریکا در سطح جنایت‌های ضد انسانی است و فراخوان گزارشگر ویژه سازمان ملل بایستی آغازی بر بازخواست دولت آمریکا به علت ارتکاب جنایت در حق مردم سوریه و در برابر دادگاه بین‌المللی باشد». واشنگتن تحریمی موسوم به «قانون سزار» را علیه سوریه تصویب کرده است. این تحریم با عنوان قانون در تاریخ ۲۰ آذر ماه ۱۳۹۸ پس از سه سال کش‌وقوس بین دو حزب جمهوری‌خواه و دموکرات به تصویب کنگره آمریکا رسید و از اول ماه میلادی جاری اجرایی شد. انتهای پیام / م
به گزارش خبرنگار حج و زیارت خبرگزاری فارس، سردار سلیمانی بامداد ۱۳ دی‌ماه سال گذشته در حمله تروریستی آمریکا در فرودگاه بغداد به شهادت رسید. این شهید مقاومت در زمان حیات اقدامات مختلفی برای رهایی از ظلم و داعش و همچنین برقراری امنیت و تحکیم روابط بین مسلمانان به ویژه در منطقه داشت. حجت‌الاسلام سیدابوالفضل طباطبائی، نماینده سابق ولی‌فقیه در سوریه که به واسطه حضورش در این کشور خاطراتی از شهید سلمیانی دارد، به خنثی‌سازی نقشه آمریکایی‌ها توسط حاج قاسم اشاره می‌کند و می‌گوید: شهید سلیمانی علاوه بر فرمانده میدان، یک تحلیلگر منطقه و جهان بود. از قدرت تشخیص برخوردار بود. وقتی آمریکایی‌ها با همراهی داعش تلاش کردند تا مرز عراق را ببندند و ارتباط سوریه و ایران را از طریق عراق قطع کنند و آن منطقه پرواز ممنوع شود، یعنی محور مقاومت گسیخته شود و ارتباط زمینی و هوایی از آن طریق نداشته باشیم و بخواهیم سوریه برویم چند کشور را دور بزنیم، کسی که تئوری و نقشه دشمن را تشخیص داد و نقشه دشمن را برملا و ارتباط بین مرز سوریه و عراق را برقرار کرد، شهید سلیمانی بود. سردار سلیمانی غیر از اینکه مرد میدان مبارزه بود و سلاح به دست می‌گرفت، دشمن را می‌شناخت و نقشه‌خوانی نسبت به دشمن می‌کرد. در ادامه روایت نماینده سابق ولی‌فقیه در سوریه را درباره خنثی کردن توطئه آمریکایی‌ها توسط مرد میدان در سوریه می‌بینیم: انتهای پیام /
داوود غفارپور، فرمانده سپاه ناحیه مقاومت بسیج مقداد در گفت‌وگو با خبرنگار حوزه مسجد و هیأت خبرگزاری فارس اظهار داشت: این ناحیه با همکاری مرکز نیکوکاری شهدای مدافع حرم و قرارگاه جهادی شهید احمد گودرزی در راستای اجرای طرح شهید سلیمانی و کمک‌رسانی به نیازمندان و افراد کم‌برخوردار جامعه، ۱۰۰۰ بسته معیشتی به ارزش هر بسته ۵۰۰ هزار تومان را تهیه‌کرده است که فردا یکشنبه ۱۴ دی‌ماه در مهدیه امام حسن مجتبی (ع) با برگزاری مراسم ویژه‌ای بسته‌بندی می‌شود تا به دست خانواده‌های نیازمند شناسایی‌شده در منطقه ۱۰ تهران برسد. وی با اشاره به اینکه این کمک‌رسانی به نیت حاج قاسم سلیمانی و در اولین سالروز شهادت ایشان انجام خواهد شد، تصریح کرد: طبق فرمایشات مقام معظم رهبری مبنی بر اجرای رزمایش مواسات، همدلی و کمک مومنانه، تاکنون این ناحیه توانسته ۵ مرحله از کمک‌های مومنانه خود را به دست مردم برساند و آنها را در شرایط سخت اقتصادی ناشی از شیوع ویروس منحوس کرونا که تاثیرات بسزایی در زندگی و شغل اکثریت افراد جامعه ایجاد کرده، کمک کند. غفارپور با اشاره به اینکه در این مرحله ۱۰۰۰ بسته معیشتی تقدیم خانواده‌های آبرومند خواهد شد، افزود: در مجموع تاکنون جمعا حدود ۳۵۰۰۰ هزار بسته معیشتی به صورت متمرکز و غیرمتمرکز و تعداد ۱۸۰ سری جهیزیه کامل در سطح منطقه ۱۰ تهران اهدا به همت این ناحیه توزیع‌شده است. فرمانده سپاه ناحیه مقاومت بسیج مقداد در پایان خاطرنشان کرد: فردا همزمان با ایام سالگرد مرد میدان شهید حاج قاسم سلیمانی به همراه بسته‌بندی این اقلام، راه‌اندازی کاروان تبلیغی خودرویی، اجرای گروه‌های سرود در محلات، برپایی ایستگاه‌های صلواتی با توزیع بسته‌های بهداشتی و نیز اجرای برنامه روایتگری با موضوع سبک زندگی سردار شهید حاج قاسم سلیمانی در سطح منطقه برگزار خواهد شد. انتهای پیام /
به گزارش خبرگزاری فارس از کرمان، سردار رمضان شریف امروز در جمع خبرنگاران از سردار سلیمانی و پرهیز وی از رسانه‌ها و رسانه‌ای شدن گفت و اظهار داشت: تلاش وی این بود که کارش مخلصانه باشد، اعتقاد سردار سلیمانی بر این بود که آن کس که باید ببیند، می‌بیند، لذا از رسانه‌ها هم دوری می‌کرد. سخنگوی سپاه پاسداران انقلاب اسلامی در کنار مرقد مطهر شهید سلیمانی ادامه داد: سردار سلیمانی اعتقاد داشت که باید چهره‌سازی را از چهره‌های منور شهدا شروع کنیم، چرا که هر چه داریم، از آنان است. شریف عنوان کرد: با توجه به اقدامات چند سال اخیر سردار سلیمانی لازم بود که اخبار ایشان رسانه‌ای شود که بحث جداگانه‌ای دارد، اما ما هیچ زمانی کنفرانس خبری برای ایشان نداشتیم اما خداوند متعال به جهت اخلاص، توانمندی و کارآمدی وی در طراحی و نابودسازی دشمن و الفت و عطوفتی که در میان توده‌های مردمی داشت به وی آبرو بخشید و امروز این عزت و آبرو، سرمایه نرم‌افزاری بزرگی برای انقلاب است تا در سرافرازی امت اسلامی و آزادسازی قدس شریف از آن بهره‌مند شود. وی ایجاد اعتماد به‌نفس در کشورهای اسلامی را مهمترین اقدامات سردار سلیمانی خواند و خاطرنشان کرد: اعتماد به‌نفسی که شهید سلیمانی ایجاد کرد برای جلوگیری از تحقیر امت اسلامی و جلوگیری از غارت و چپاول منابع کشورهای اسلامی و برای جلوگیری از ایجاد تفرقه در کشورهای اسلامی کار بسیار بزرگی بود و باعث پیروزی‌های درخشانی شد، اگر مکتب حاج قاسم تبیین شود، می‌تواند سرمشقی باشد برای همه جوانان و همه کشورهایی که حاضر نیستند زیر پرچم ظلم، جور و ستم قرار بگیرند. وی به سال‌های دفاع مقدس اشاره و با پرداختن به شیوه ابتکاری جمهوری اسلامی، ابراز داشت: آن سال‌ها یک نفر در یک استان داوطلب می‌شد و نیروهای مردمی آن استان را ساماندهی می‌کرد و در قالب لشکر و گردان برای مقابله با تجاوزات صدام می‌فرستاد. شریف ادامه داد: سردار سلیمانی همین مدل را با یک‌شکل بزرگتر در دنیای اسلام پیاده کرد، مثلا در سوریه و برای مقابله با داعش، سوری، ایرانی، افغانستانی، لبنانی، عراقی و … در کنار هم می‌جنگند که این است برای دشمن یک پیام نرم‌افزاری قدرتمندی‌ست که خون تازه‌ای در رگ‌های کشورهای اسلامی دمیده شده است. وی گفت: اگر امروز صهیونیست‌ها اشتباهی را مرتکب و به کشوری اسلامی حمله کنند، با انبوهی از جوانان در سراسر کشورهای اسلامی برای دفاع از آن روبه‌رو می‌شوند که امید داریم با این جوانانی که تربیت‌شده است بتوانیم قدس شریف را آزاد کنیم. وی به خیانت برخی کشورها درباره آزادسازی روابط با صهیونیست‌ها اشاره کرد و گفت: اینها هم مثل سایر خائنین عرب نزد ملت‌هایشان خار و خفیف می‌شوند که البته این کار هم یک پتانسیل بیشتری برای مصمم شدن امت اسلامی برای مقابله با صهیونیست‌ها است. انتهای پیام / ۳۳۸۸ / ق / ق
به گزارش خبرگزاری فارس از بندرعباس، پیام‌رسان اینستاگرام در اقدامی بزدلانه و در سالگرد شهادت حاج قاسم سلیمانی اقدام به حذف پست‌های مرتبط با این شهید بزرگوار در پیج‌های متعددی از فعالان اجتماعی و سیاسی هرمزگان کرد. در بارزترین شکل این اقدام ذلیلانه، اینستاگرام در چند روز گذشته بسیاری از پست‌هایی که مربوط به شهادت سپهبد حاج قاسم سلیمانی بوده را از جمله پیج استانداری هرمزگان حذف کرده است. سال گذشته این شبکه اجتماعی نیز اقدام به حذف پستها در این صفحه و صفحات مربوط به فعالان فرهنگی و اجتماعی هرمزگان از جمله کامران آتین، جلیل نمازی، سعید پیشوایی، ابوذر احمدی، نیما حبیبی، حیدر اسدی، علی عسکری‌زاده، مهرداد مومن‌زاده، ابراهیم مظفری و … کرده بود. اینستاگرام با بالا گرفتن اعتراض کاربران ایرانی نه‌تنها از این اقدامش دست نکشیده که سانسور را با شدت بیشتری اعمال می‌کند و تا به کنون صد‌ها صفحه اینستاگرام را به‌کلی مسدود کرده است. فعالان اجتماعی نیز در پاسخ به این اقدام در استان، توییت‌هایی با مضمون #حاج_قاسم_تنها_نیست منتشر کرده‌اند و در پایگاه‌های اطلاع‌رسانی و خبرگزاری‌ها طوفانی از محتواهای مرتبط با حاج قاسم را به جریان انداخته‌اند. انتهای پیام / ۸۸۰۵۵
آرا شاوردیان نماینده مسیحیان ارمنی شمال ایران در مجلس شورای اسلامی در گفت‌و‌گو با خبرنگار پارلمانی خبرگزاری فارس، گفت: از روز گذشته که به مناسبت سالگرد شهادت شهید سلیمانی پستی را در صفحه اینستاگرام خود گذاشته بودم اینستاگرام چند بار این پست را حذف کرد. وی افزود: پس از حذف چند باره پست مربوط به شهید حاج قاسم سلیمانی از صفحه شخصی من توسط اینستاگرام به من پیغام داده شد که دیگر این پست را در صفحه شخصی خودم در اینستاگرام نگذارم. نماینده مسیحیان ارمنی شمال ایران در مجلس شورای اسلامی اظهار داشت: همچنین پس از حذف چندباره پست بنده درباره شهید سلیمانی در صفحه اینستاگرام استوری من که عکس حاج قاسم سلیمانی بود نیز توسط اینستاگرام حذف شد. انتهای پیام /
به گزارش خبرگزاری فارس از خرم‌آباد، نورالدین درمنان ظهر امروز در آئین تکریم و معارفه رئیس دادگستری شهرستان دلفان، ضمن گرامی‌داشت سالروز شهادت سردار حاج قلسم سلیمانی، اظهار کرد: حاج قاسم الگوی متاسبی برای پیروی و اقتدا بودند، از این‌رو انتظار می‌رود در پیروی از مکتب این شهید والامقام تلاش کنیم. وی خاطرنشان کرد: دادگستری دلفان از جمله مجموعه‌های بی‌حاشیه و اثرگذار شهرستان هستند که از ظرفیت‌ها در راستای حل مشکلات قضائی و اختلافات محله‌ای بهره برده است. سرپرست فرمانداری دلفان با اشاره به محرومیت بالای این شهرستان، اظهار کرد: با وجود ارائه خدمات از سوی نهادهای حمایتی و انقلابی، اما همچنان محرومیت در برخی نقاط شهری و روستایی شهرستان وجود دارد که نیازمند تلاش ویژه برای محرومیت‌زدایی است. درمنان بر رفع موانع تولید و بسترسازی جهت سرمایه‌گذاری در دلفان تاکید و تصریح کرد: برنامه‌هایی برای تحقق این مهم پیش‌بینی‌شده که انتظار می‌رود مسوولان استانی توجه ویژه‌ای به این شهرستان داشته باشند. وی به ظرفیت گروه‌های بسیجی و جهادی دلفان در جهت محرومیت‌زدایی اشاره کرد و افزود: طرح شهید سلیمانی بسیار ارزشمند و تجربه خوبی در جهت کمک به نیازمندان و بیماران در مبارزه با بیماری کرونا است. انتهای پیام /
به گزارش خبرگزاری فارس، کتاب «چهل روز پس از حاج قاسم» نوشته اسماعیل رمضانی که به‌تازگی توسط انتشارات سیمای شرق منتشر شده، فردا یکشنبه ۱۴ دی با حضور علی ربیعی، دستیار ارتباطات رئیس‌جمهوری و سخنگوی دولت در باغ کتاب تهران رونمایی می‌شود. «چهل روز پس از حاج‌قاسم» نخستین کتاب درباره وقایع نگاری چهل روز پس از شهادت حاج قاسم سلیمانی است که در حجم ۲۸۶ صفحه نوشته‌شده و روایت اتفاقات و رویدادهای چهل روز پس از شهادت سردار حاج قاسم سلیمانی را در بر می‌گیرد؛ روزهایی که از جمله مهمترین دوران‌های تاریخ معاصر بود. این‌کتاب در سه فصل «سرداری که سرباز شد»؛ «آه از غمی که تازه شود با غمی دگر» و «قاسم هنوز زنده است» به روایت آن روزهای پر تب و تاب می‌پردازد. مراسم رونمایی از این‌کتاب، فردا یکشنبه ۱۴ دی از ساعت ۱۲ تا ۱۴ در مجموعه باغ کتاب تهران برگزار می‌شود. ویژه‌نامه مرد میدان را همزمان با ایام سالگرد شهادت سردار حاج قاسم سلیمانی در خبرگزاری فارس بخوانید. انتهای پیام /
به گزارش خبرگزاری فارس از همدان، سید سعید شاهرخی ظهر امروز در کمیته اطلاع‌رسانی ستاد استانی مقابله با کرونا ضمن تقدیر از کادر بهداشت و درمان و همکاری خوب مردم اظهار کرد: مردم سراسر استان طی این چند ماه که ویروس کرونا شیوع داشت همکاری بسیار خوبی با ستاد استانی مقابله با کرونا داشتند که قابل تقدیر و تشکر است. وی گفت: استان از وضعیت قرمز خارج‌شده است، اما ضرورت دارد پروتکل‌های بهداشتی، فاصله‌گذاری فیزیکی و زدن ماسک به‌طور جدی رعایت شود. استاندار همدان با بیان اینکه طبق آمار دانشگاه علوم‌پزشکی همچنان دلیل اکثر مبتلایان به کرونا تجمعات و دورهمی‌های خانوادگی است افزود: همراهی و همکاری سپاه پاسداران و اجرای طرح شهید سلیمانی در کنترل و پیشگیری از کرونا نقش بسزایی داشت که ستودنی و قابل تقدیر است. وی با بیان اینکه سپاه و بسیج استان در کنار سایر دستگاه‌های اجرایی خدمات‌رسان نقش برجسته‌ای در مبارزه با کرونا ایفا کردند اظهار کرد: مشاغل گروه‌های ۴ در این هفته نیز در سطح استان تعطیل هستند. شاهرخی با اشاره به اینکه مشاغل گروه‌های یک، دو و سه می‌توانند با فعالیت خود ادامه دهند افزود: آموزش مدارس، دانشگاه‌ها، آموزش عالی، موسسه‌های خصوصی و حوزه‌های علمیه در تعطیل هستند. وی با بیان اینکه غیر از نمازهای جمعه، تمام اجتماعات و مراسم آیینی و مذهبی تعطیل هستند اظهار کرد: فعالیت مشاغل گروه چهار (از جمله بوستان‌ها و مراکز تفریحی، ورزش‌های پر برخورد، ورزش‌های آبی و استخر‌های سرپوشیده) در استان ممنوع است. انتهای پیام / ۳۱۴۰ /
به گزارش خبرگزاری فارس از سنندج، حجت‌الاسلام والمسلمین عبدالرضا پورذهبی نماینده ولی‌فقیه در کردستان با صدور پیامی درگذشت عالم ربانی و مجاهد نستوه و انقلابی حضرت آیت‌الله محمدتقی مصباح یزدی را تسلیت گفت. بسم‌الله الرحمن الرحیم عن رسول‌الله (صلی‌الله علیه و آله): موت العالم مصیبة لا تجبر و ثلمة لا تسد درگذشت عالم ربانی و مجاهد نستوه و انقلابی حضرت آیت‌الله محمدتقی مصباح یزدی موجب تأثر و تألم اینجانب گردید. ایشان را به حق می‌توان از شاگردان برجسته مکتب امام خمینی (ره) دانست، چرا که هم در نفی رژیم ستم‌شاهی و هم در اثبات مبانی انقلاب بسیار کوشیدند و در دوره‌ای که عده‌ای از خواص سکوت اختیار کرده بودند فریاد حق خواهی ایشان طنین‌انداز بود و پشتیبانی از ولایت‌فقیه را در عرصه نظر محصور نکرد و به منصه ظهور رسانید. ایشان در دوران زندگی خود هیچگاه از قلم و سخن خویش در راستای اعتلای مبانی انقلاب اسلامی دریغ نکرد و نتیجه این فعالیت گسترده را در نسل جوان انقلابی به خوبی مشاهده می‌کنیم. اینجانب مصیبت به وجود آمده را به محضر مقام معظم رهبری، علمای حوزه‌های علمیه، شاگردان و بیت مکرم ایشان تسلیت عرض نموده و از خداوند منان برای بازماندگان محترم صبر جمیل و اجر جزیل و برای آن عالم جلیل‌القدر علو درجات را خواستارم. انتهای پیام / ۲۳۳۰ / ۷۱
به گزارش خبرگزاری فارس از گرگان، جلسه ستاد استانی مقابله با کرونا در گلستان به ریاست استاندار گلستان تشکیل شد، براساس گزارش رئیس دانشگاه علوم پزشکی گلستان در حال حاضر شهرستان‌های گرگان، بندرترکمن، بندرگز و کردکوی در وضعیت نارنجی و باقی شهرستان‌ها در شرایط زرد است. به گفته عبدالرضا فاضل در‌حال حاضر روند بستری در بیمارستان‌های استان کاهشی است و ۴۵۰ بیمار در بیمارستان‌های استان بستری هستند که از این تعداد ۹۳ نفر در آی سی یو و ۳۸ نفر به دستگاه ونتیلاتور وصل هستند. * طی ۲۴ ساعت گذشته هشت نفر بر اثر ابتلا به کرونا در استان جان باختند / همجواری و وضعیت قرمز ۴ شهر مازندران زنگ خطری برای استان گلستان است بر اساس این گزارش، طی ۲۴ ساعت گذشته هشت نفر بر اثر ابتلا به کرونا در استان جان باختند. بیشترین دغدغه مطرح‌شده در جلسه در خصوص وضعیت رو به افزایش بیماران در استان مازندران به عنوان استان همجوار گلستان است و کارگرهای فصلی به این استان سفر می‌کنند و زنگ خطر را برای گلستان افزایش می‌دهد. مازندران تنها استانی در کشور دارای شهرستان‌های قرمز است که چهار شهرستان استان مازندران در وضعیت قرمز قرار دارد. دغدغه تالارداران استان برای فعالیت موضوع دیگر مورد بحث در جلسه بود که براساس اعلام دانشگاه علوم پزشکی گلستان فعالیت تالارداران در شهرهای زرد مجاز و شهرهای نارنجی غیرمجاز است. همچنین بر اساس اعلام تعزیرات و دادستانی و طبق مصوبه قطعی و تاکید استاندارد گلستان، دریافت هرگونه وجه از مراجعان مراکز درمانی و آزمایشگاهی تحت عنوان تعرفه پیشگیری از کرونا ممنوع و خلاف قانون اعلام شد. لازم به ذکر است استاندار گلستان به پلیس و دانشگاه علوم پزشکی گلستان تاکید کرد با توجه به شرایط حاکم بر استان مازندران ترددها به و از مازندران را با حساسیت بیشتری کنترل و نظارت کنند. انتهای پیام / ۸۳۰۰۴
به گزارش خبرگزاری فارس، نشریه «سان» انگلیس خبر داد باشگاه چلسی مذاکرات خود را رایولا مدیر برنامه دوناروما، دروازه‌بان میلان آغاز کرده است. قرارداد دوناروما با روسونری در تابستان ۲۰۲۱ به پایان می‌رسد. هنوز طرفین برای تمدید قرارداد به توافق نرسیدند. میلانی‌ها امیدوار هستند با کسب رضایت این گلر آینده دار او را برای تمدید مجاب کنند. چلسی اگرچه اخیر مندی را برای پست دروازه بانی به خدمت گرفت ولی تحرکات خود را برای جذب دوناروما آغاز کرده است. البته آبی‌های لندن برای شکار این دروازه‌بان ۲۱ ساله رقبای قدرتمندی مثل یوونتوس و اینتر را پیش رو دارد. از آن طرف مسئولان میلان این روزها به شدت مشغول هستند تا قرارداد دوناروما هر چه زودتر تمدید شود. انتهای پیام /
به گزارش خبرگزاری فارس از سنندج، نورعلی خزاعی پیش از ظهر امروز در آئین اعزام چهار اکیپ هیئتی در سنندج که با حضور مدیرکل تبلیغات اسلامی کردستان در نماز خانه مجتمع فرهنگی نور سنندج، به صورت نمادین انجام شد،، اظهار کرد: ۲۵ اکیپ هیئتی در سطح استان به منظور کمک به کادر بهداشت و درمان و مقابله با ویروس کرونا در استان فعال‌شده است که این اکیپ‌ها با دستگاه‌های کوله‌پشتی و دستی ضدعفونی، ماسک و با لباس ایزوله در اماکن مختلف حضور خواهند یافت. خزایی با بیان اینکه در مجموع ۶ هزار ماسک توسط این اکیپ‌ها توزیع خواهد شد، بیان کرد: پمپ بنزین‌ها، محل نگهداری کودکان بی‌سرپرست، سالمندان، پاسگاه‌های نیروی انتظامی و معابر عمومی توسط این اکیپ‌ها ضدعفونی می‌شوند. وی عنوان کرد: به مناسبت ایام فاطمیه (س)، سالگرد شهادت سردار شهید حاج قاسم سلیمانی و ابوالمهدی مهندس و همچنین چهلم شهادت دکتر فخری زاده، امروز ۱۶ نفر از اعضای هیئات سنندج در قالب چهار اکیپ از ۲۵ اکیپ یاد شده، به منظور کمک به کادر بهداشت و درمان و ضدعفونی معابر و میادین عمومی برای پیشگیری از کرونا اعزام شدند. وی با بیان اینکه اکیپهای شهرستان سنندج از سوی هیئت مذهبی محبان حضرت عباس (ع) به کمک کادر بهداشت و درمان اعزام شدند، افزود: این ۱۶ عضو هیئت مذهبی شهرستان سنندج در قالب چهار تیم به ضدعفونی اماکن مورد نظر می‌پردازند. رئیس شورای هیئات مذهبی از توزیع یک‌هزار و ۶۰۰ بسته ماسک به منظور توزیع بین افراد نیازمند توسط این چهار اکیپ هیئتی در سنندج خبر داد و تصریح کرد: این بسته‌ها نیز به همت اکیپ‌های تشکیل‌شده، توزیع خواهد شد. خزاعی عنوان کرد: هیئات مذهبی استان کردستان از ابتدای شیوع ویروس کرونا تاکنون در سطح شهر و روستاهای استان فعالیت داشته‌اند و اقداماتی از جمله توزیع بسته‌های معیشتی، توزیع بسته‌های بهداشتی و ضدعفونی معابر و اماکن عمومی را انجام داده‌اند. وی اضافه کرد: امیدواریم به همت تمامی مردم و با رعایت پروتکل‌های بهداشتی، شاهد قطع زنجیره ویروس منحوس کرونا در استان کردستان و سطح کشور باشیم. انتهای پیام / ۲۳۳۰ / ۷۲
به گزارش خبرگزاری فارس از گچساران، جهانبخش جعفری در خصوص دیدار‌های نفت گاز گچساران با حریفان خود اظهار کرد: تیم فوتبال نفت و گاز گچساران در هفته دوم رقابت‌های لیگ دسته دو میزبان سپید رود رشت بود که متاسفانه در این دیدار به دلیل ۴۸ ساعت سفر طاقت‌فرسا با اتوبوس و خستگی بازی را به حریف واگذار کرد. وی در ادامه به آماده سازی تیم نفت و گاز گچساران برای میزبانی از تیم شهرداری همدان گفت: پس از بازگشت به شهرستان تمامی اتفاقاتی که در دیدار با سپید رودرشت رخ داد فراموش و تیم فوتبال تمرینات خود را بعد از ۲ روز استراحت آغاز کرد. سرمربی تیم فوتبال نفت و گاز گچساران با اشاره به دیدار تیم فوتبال نفت و گاز گچساران با شهرداری همدان که امروز شنبه ۱۳ دی‌ماه در استادیوم شهدای صنعت نفت گچساران برگزار می‌شود، اشاره کرد و گفت: با تمام قدرت به مصاف شهرداری همدان می‌رویم و سراسر هجومی به مصاف این تیم خواهیم رفت و مطمئن باشید به هیچ حریفی در گچساران باج نخواهیم داد. جعفری در خصوص جوانگرایی تیم در فصل اخیر گفت: در تمام تیم‌هایی که حضور داشته به جوانان توجه ویژه‌ای داشتم و گچساران هم به دلیل داشتن بازیکنان فوتبال بلد، تیمی با میانگین سنی ۲۳ سال بستیم. وی دامه داد: با شرایط موجود مطمئنا شاهد نسل جدیدی از بازیکنان گچسارانی در فصل پیش رو خواهیم بود. جعفری در خصوص قضاوت داوران در ۲ هفته اخیر گفت: خوشبختانه شاهد قضاوت باکیفیت داوران جوان در ۲ هفته گذشته بودیم. سرمربی تیم فوتبال فوتبال نفت و گاز گچساران خاطرنشان کرد: با توجه به مشکلات مالی موجود خوشبختانه همه مسوولان بسیج شده‌اند تا بهترین شرایط را برای تیم فوتبال نفت و گاز گچساران فراهم کنند. به گزارش فارس، در هفته سوم مرحله نخست لیگ دسته دو فوتبال کشور، نفت و گاز گچساران میزبان تیم شهرداری همدان است. تیم فوتبال نفت و گاز گچساران تنها نماینده استان کهگیلویه و بویراحمد در لیگ دو کشور است که امروز روز شنبه ۱۳ دی‌ماه راس ساعت ۱۴ بعد از ظهر در استادیوم شهدای صنعت نفت و گاز گچساران به مصاف حریف همدانی خود می‌رود. گفتنی است در هفته نخست لیگ دسته دو فوتبال کشور، تیم نفت و گاز گچساران میزبان تیم آوالان کامیاران بود که در این دیدار زردپوشان گچساران با کسب نتیجه یک بر صفر به پیروزی دست یافتند. در هفته دوم این دیدار به مصاف سپید رود رش ررفتند که در این دیدار حریف رشتی با کسب نتیجه یک بر صفر نفت و گاز گچساران را با باشکست بدرقه کرد. در این دوره از مسابقات تیم فوتبال نفت و گاز گچساران با تیم‌هایی همچون علم و ادب تبریز، سپیدرود رشت، اسپاد تهران، فولاد نوین اهواز، شهرداری بندرعباس، شهرداری همدان، مس نوین کرمان، ملی حفاری اهواز، آوالان کامیاران، ایران جوان بوشهر، امیدگناوه، ویستاتوربین تهران، و محتشم تبریز هم‌گروه است. انتهای پیام / ۸۲۰۳۱ انتهای پیام / ۸۲۰۳۱
به گزارش خبرگزاری فارس از قم، در پیام تسلیت آیت‌الله سیدمحمد سعیدی آمده است: ارتحال ملکوتی عالم عارف و مجاهد، فیلسوف و فقیه بصیر علامه مصباح یزدی رحمت‌الله تعالی علیه موجب تاثر و تالم فراوان قلوب مومنین گردیده و خلائی جبران‌ناپذیر در عرصه‌های گوناگون به شمار می‌رود. در این پیام تاکید شده است: آن مجاهد نستوه که یار دیرین امامین انقلاب اسلامی بودند با صراحت و صداقت و طهارت باطن، عمر پر برکت خویش را با فعالیت‌های گسترده و مسئولیت‌های مهمی چون عضویت در مجلس خبرگان، تأسیس مرکز آموزشی و پژوهشی امام خمینی رحمه‌الله و… در مسیر تعالی نظام اسلامی و دفع فتنه‌های فکری، فرهنگی، سیاسی و اجتماعی خرج نمودند. در این پیام خاطرنشان شده است: ایشان پرچمدار بصیرت افزایی و مشهور به عمار انقلاب بودند و عروجشان در سالگرد سرداری که به مالک اشتر انقلاب شهرت داشت، ما را بر آن می‌دارد تا چون سلاح حاج قاسم، پرچم روشنگری علامه نیز بر زمین نماند. در پایان این پیام آمده است: اینجانب فقدان این عالم وارسته را به محضر حضرت ولی‌عصر ارواحنا فداه، مقام معظم رهبری (مدظله‌العالی)، مراجع عظام و علما و فضلا و شاگردان ایشان، مردم شریف قم و آحاد ملت شریف ایران، بالأخص بیت معزز آن مرحوم تسلیت عرض نموده و در این ایام حزین فاطمیه از جوار مرقد مطهر حضرت فاطمه معصومه سلام‌الله علیها که تجلیگاه مرقد مخفی حضرت زهرا سلام‌الله علیها به شمار می‌رود علو درجات و رحمت واسعه الهی را برای ایشان و صبر جمیل و اجر جزیل را برای بازماندگان مکرمشان مسألت دارم. انتهای پیام / ۲۲۵۸ / خ
به گزارش خبرنگار تجسمی خبرگزاری فارس، شبکه اجتماعی اینستاگرام طی روزهای اخیر در روندی که مغایر با آزادی بیان مورد شعار کشورهای غربی است، اقدام به حذف عکس‌ها و تصاویر مرتبط با شهید حاج قاسم سلیمانی کرده است. این موضوع به تعداد بالای دنبال‌کنندگان صفحات هم ارتباطی ندارد؛ به عنوان مثال صفحه محمد اسدی جوزانی نقاش چیره‌دست آبرنگ که کمی بیشتر از هزار دنبال‌کننده دارد، از تیغ سانسور اینستاگرام در امان نمانده است. اسدی در این باره به فارس گفت: علاوه بر شهید سلیمانی، نقاشی او و ۹ تن از شهدا و فرماندهان مقاومت هم حذف‌شده است که نشان از هراس گردانندگان غربی شبکه‌های اجتماعی از شهدا و فرهنگ مقاومت دارد. او که پس از حذف اینستاگرام، بخشی از این نقاشی را بدون حضور شهید سلیمانی منتشر کرده است، ادامه داد: قرار است این نقاشی به مناسبت سالگرد شهادت حاج قاسم، طی مراسمی در لبنان تقدیم سیدحسن نصرالله شود. علی‌حسین امینی دیگر نقاشی است که صفحه او هم در فضای مجازی از حذفیات اینستاگرام در امان نمانده و آخرین نقاشی‌اش که مربوط به شهید سلیمانی بود، از سوی این شبکه اجتماعی حذف شد. او پس از این اقدام گفت: حتی از تصویر بزرگمرد مبارزه با استکبار می‌ترسند. بترسید و از این ترس، بمیرید! یاد و نام سردار در دل‌های ما همیشه جاودانیست. او سپس به انتشار کادر بسته‌ای از نقاشی خود شامل چشم‌های شهید سلیمانی بسنده کرد تا جلوی حذف از سوی شبکه اجتماعی اینستاگرام را بگیرد. اینستاگرام علاوه بر حذف تصاویر شهید سلیمانی، کارتون‌های استکبارستیز مرتبط با این شهید جبهه مقاومت هم حذف می‌کند. نه‌تنها تصاویر را حذف می‌کند، بلکه بی‌توجهی به اخطارها را با حذف صفحه افراد پاسخ می‌دهد. یکی از قربانیان این اقدام سیدمسعود شجاعی طباطبایی کارتونیست کشورمان است که مجبور به باز کردن صفحه جدیدی در این شبکه اجتماعی شده. کارتون‌های او با موضوع «حمایت مکرون از توهین‌کنندگان به پیامبر (ص)» هم پیش‌تر توسط اینستاگرام حذف‌شده بود. او در این باره گفت: آزادی بیان یک رویه‌ی دوگانه در غرب است. آن‌ها به دروغ اعلام می‌کنند آزادی بیان هیچ حدومرزی ندارد اما اسلام‌ستیزی و ایران‌ستیزی به شکل جدی در کارهایشان مطرح هست. انتهای پیام /
به گزارش خبرگزاری فارس از شیراز، در پی درگذشته فیلسوف ارزشمند، آیت‌الله مصباح یزدی، بیانیه جامعه اساتید حوزه علمیه فارس طی بیانیه‌ای درگذشت این فقیه را تسلست گفت. بسم‌الله الرحمن الرحیم انا لله و انا الیه راجعون رحلت جانسوز فیلسوف مجاهد، اندیشمند انقلابی، یار مخلص انقلاب اسلامی و استاد بزرگ و کم‌نظیر حوزه علمیه حضرت آیت‌الله حاج شیخ محمدتقی مصباح یزدی طاب ثراه را به ساحت مقدس امام عصر ارواحنا فداه، مقام معظم رهبری مد ظله العالی، حوزه‌های علمیه و امت اسلامی بخصوص شاگردان، بازماندگان و بیت شریف آن بزرگوار تسلیت و تعزیت می‌گوییم. بی‌تردید ارتحال این عالم گرانمایه، ثلمه‌ای است بزرگ بر ساحت اندیشه ناب اسلامی که با هیچ چیزجبران نمی‌شود. هرچند آثار و کتب ارزشمند آن عالم فرزانه، همچنان چراغ راه حق‌جویان و متفکران انقلابی است. امید آنکه متولیان و مسئولان علمی و فرهنگی، زمینه استفاده هرچه بیشتر از آثار این دانشمند حکیم را برای جامعه علمی کشور فراهم آورند. خدای متعال روح ملکوتی آن عالم بسیجی را با روح اولیایش محشور بفرماید. جامعه اساتید حوزه علمیه فارس باسمه تعالی انا لله و انا الیه راجعون ارتحال ملکوتی اسوه علم و تقوا فیلسوف عالیقدر، متفکر مجاهد، فقیه بصیر، علامه آیت‌الله محمدتقی مصباح یزدی طاب ثراه را به ساحت مقدس امام عصر ارواحنا فداه، رهبر فرزانه انقلاب مد ظله العالی، حوزه‌های علمیه، بیت مکرم ایشان و امت حزب‌الله تسلیت و تعزیت عرض می‌کنم. خدای متعال روح آن عالم ربانی را به اولیای کرامش محشور فرماید. علی‌اکبر کلانتری نماینده فارس در مجلس خبرگان رهبری شورای هماهنگی تبلیغات اسلامی استان فارس نیز با صدور پیامی، رحلت فیلسوف گرانقدر و متفکر ارزشمند، آیت‌الله محمدتقی مصباح یزدی را تسلیت گفت. در پیام تسلیت شورای هماهنگی تبلیغات اسلامی فارس آمده است: بسم‌الله الرحمن الرحیم قال رسول‌الله صلی‌الله علیه و آله و سلم: إذا مات المؤمن الفقیه ثلم فی الإسلام ثلمة لا یسدها شی‏ء. الکافی جلد ۱ صفحه ۳۸ ارتحال ملکوتی فقیه متأله و فیلسوف و متفکر برجسته و صاحب‌نظر که سراسر عمر خویش را در راه شناخت و ترویج معارف حقه الهیه و قرآن و اهل‌بیت عصمت و طهارت علیهم السلام سپری کرد و به واسطه طهارت روح و تلمذ کردن نزد استادان بزرگی همچون حضرت امام خمینی، علامه طباطبایی و حضرت آیت‌الله بهجت رضوان‌الله تعالی علیهم و بزرگانی دیگر از تاریخ تشیع و حوزه‌های علمیه، شخصیتی جامع و از جمله نوادر گردید که به تعبیر رهبر معظم انقلاب اسلامی سه جهت در ایشان جمع شد، هم علم، هم بصیرت به معنای حقیقی کلمه و هم صفا که آن شخصیت بزرگ با تجمیع این جهات به وجودی مبارک و ارزشمند و محبوب جامعه و نسل جوان تبدیل شد. این استاد برجسته و بزرگ اخلاق و مدافع بصیر و شجاع آرمان‌های اسلام و انقلاب، به عنوان فکر و اندیشه‌ی بی غل و غش معارف اسلامی همواره در دفاع از آرمان‌های انقلاب اسلامی پیشگام و در صف مقدم دفاع از حاکمیت دینی و جامعیت اسلام ناب محمدی صلی‌الله علیه و آله و سلم، با وزانت و عمق علمی و احاطه و وسعت آگاهی و بینش و صفای باطن آنچنان اثرگذار بود که دشمنان انقلاب اسلامی و ولایت همواره پا به پای انقلاب اسلامی و حاکمیت دینی و ولایت‌فقیه آن شخصیت بزرگ را مورد هجمه قرار می‌دادند. مرحوم آیت‌الله مصباح یزدی، از پرچمداران بصیرت و دفاع از ولایت بود و در این راه هر ناروایی را به جان خریده و هیچ‌گاه تردید نکرد، از بزرگترین برکات وجودی آن شخصیت ممتاز تربیت عالمان و صاحب‌نظران بصیر و انقلابی در سطوح عالی و تعامل حکیمانه با دانشگاه و تشکل‌های دانشجویی برای تربیت دانشجویان متفکر، متدین و انقلابی و ولایی بود که بسیاری از آنان در جای‌جای میهن اسلامی افسران جنگ نرم نظام مقدس جمهوری اسلامی و به عنوان مدافعانی توانمند از مرزهای فکری و اعتقادی و آرمان‌های اسلام و انقلاب اسلامی نقش‌آفرینی می‌کنند. این رحلت جانسوز را به پیشگاه مقدس حضرت بقیه الله الاعظم روحی و ارواح العالمین لتراب مقدمه الفداء و نائب برحقش رهبر معظم انقلاب اسلامی حضرت آیت‌الله العظمی امام خامنه‌ای مدظله‌العالی و حوزه‌های علمیه، به خصوص شاگردان ارزشمند آن استاد بزرگ و بیت مکرم ایشان و همه علاقمندان آن فقیه بااخلاص و متخلق به ویژه جوانان مؤمن انقلابی تسلیت و تعزیت عرض نموده برای آن عارف و فقیه و عالم ربانی علو درجات و همنشینی با پیامبر اعظم صلی‌الله علیه و آله وسلم و خاندان مطهرش و برای مصیبت دیدگان صبرجمیل و اجر جزیل مسئلت داریم. شورای هماهنگی تبلیغات اسلامی استان فارس انتهای پیام / ن
به گزارش خبرگزاری فارس از بستان‌آباد، وحید شادی‌نیا اظهار داشت: این حادثه که صبح امروز به مرکز اورژانس آذربایجان‌شرقی اطلاع داده شد، دو اکیپ امدادی اورژانس و یک اکیپ رهاسازی هلال‌احمر عازم محل شدند. وی افزود: در اثر این تصادف، کامیون از روی پل سقوط کرده و راننده آن در دم جان‌باخته بود. شادی‌نیا تصریح کرد: کارشناسان اعزامی اورژانس از پایگاه‌های شیبلی و بستان‌آباد پنج مصدوم حادثه را به بیمارستان‌های استاد شهریار بستان‌آباد و امام رضا (ع) تبریز انتقال دادند. انتهای پیام / ۶۰۰۰۱ / س
رفیق روزهای آلزایمری بابا «دست هایم یخ شد. داشتم خفه می‌شدم از بغض لعنتی. بابا دیگر ما را یادش نمی‌آمد. دکتر گفت که فراموشی گرفته. اوایل فکر می‌کردم بابا شوخی مسخره‌ای راه انداخته و همین روزها می‌آید و می‌گوید: «فراموشی بازی تمام شد بچه‌ها.» اما نخیر! روزها کش دار شد؛ قد فراموشی بابا. یادش رفته بود من، «سمانه» دخترش هستم اما «مشتی رحمان» خادم مسجد محله دوره کودکی مان را قشنگ یادش بود. همه‌اش می‌گفت: «آی دختر! مشتی رحمان را صدا کن بیاید.» من هم صدایم را می‌انداختم توی سالن و صدایش می‌کردم. «حمید» برادرم، مشتی رحمان روزهای فراموشی بابا شد. خونشان توی یک رگ می‌چرخید و رفاقت قدیم زنده می‌شد هربار. هر وقت بابا اخم می‌کرد و غذا را از دست من «آی دختر غریبه» پس می‌زد. مشتی رحمان می‌آمد کمک. حالا هم هر وقت کارم گره می‌خورد، حمید را به یاد بابایی، مشتی رحمان صدا می‌کنم و کمک می‌گیرم.» برای حمیدها و سمانه‌ها توی سلف دانشگاه جیک نمی‌زدیم. داستان همکلاسی مان نمی‌گذاشت جیک بزنیم. ماجراهای همسایه شان را نوشته که پدر پیرش آلزایمر گرفته بود. ته شاهنامه‌اش اگر خوش نبود می‌پکیدیم از غم و به هق‌هق می‌افتادیم. دختر جوان ۹ سال تمام پرستار پدر شده و پشت پا زده بود به عروس شدن. پدرش که فوت کرد چند ماه بعد، دوست برادرش خواستگارش از آب درآمد و ماجرا شیرین شد. قبلا بارها درباره بیماری آلزایمر شنیده بودم اما قصه‌اش را نه؛ قصه سمانه، بابا، حمید و مشتی رحمان را نه! آلزایمر یکی از عارضه‌های دوره سالمندی است. خانواده‌های افراد مبتلا به این بیماری مثل ماجرای سمانه هر کدام داستانی شنیدنی دارند. در این گزارش در قسمت‌های مختلف و کوتاه درباره بیماری، شیوه مراقبت و نیازهای مراقبان یا به تعبیری همان سمانه‌ها و حمیدها نوشته‌ایم. نام زنانه برای یک بیماری نام این بیماری از کجا آمده است؟ «آلوئیس آلزایمر» زنی ۵۱ ساله بود که با سابقه حدود ۵ سال ابتلا به «زوال عقل پیش‌رونده» سال ۱۹۰۷ اختلال آلزایمر را توضیح داد و این بیماری به نام او شناخته شد. در زبان فارسی برای آلزایمر تعابیری مانند «زوال عقل» یا «خرد زدودگی» به کار برده می‌شود. آلزایمر معمولا از ۶۵ سالگی به بعد بروز می‌کند البته این دلیل نمی‌شود فکر کنیم فقط سالمندان به آن مبتلا می‌شوند بلکه بنابه شرایط زندگی گاه حتی افراد ۴۰ ساله هم به آن دچار شده‌اند. این بیماری معمولا با فراموشکاری‌های پراکنده آغاز می‌شود و می‌تواند ادراک، قدرت تکلم، خواندن و … را تحت تاثیر قرار دهد. سالمندان و عزت گمشده «جهان سالمند می‌شود»، عنوان یکی از کتاب‌های برگزیده سال آمریکا در دهه ۹۰ میلادی است. کتابی که می‌گوید سالمندی و آلزایمر با توجه به پیر شدن جمعیت جهان و کاهش تعداد موالید، موضوعی مهم و شایع است. آلزایمر شایع‌ترین شکل زوال عقل محسوب می‌شود. طبق آمارهای بهداشت و سلامت جهانی بیش از ۷ درصد جمعیت ۶۵ سال به بالای جهان به آلزایمر مبتلا شده‌اند. زندگی ماشینی و سبک زندگی غربی در بروز این بیماری کم نقش نداشته است. سالمند یک نیاز عاطفی بزرگ دارد؛ تکریم. در این سبک زندگی متاسفانه ارتباط با دیگران کمرنگ می‌شود و نقش سازنده سالمند در میان خانواده پایین می‌آید. درست وقتی سالمند نیاز به توجه و احترام دارد ناگهان احساس می‌کند، سربار دیگران شده یا عزت و احترام قبل را ندارد. چهارمین عامل نه اولین! آلزایمر در هر فرد معمولا با دلایل نامعلوم آغاز می‌شود. به مرور با پیشرفت بیماری، مغز کوچک می‌شود. با از بین رفتن سلول‌های مغزی لکه‌هایی موسوم به «پلاک پیری» در مغز فرد شکل می‌گیرد و بخشی از ذهن فرد آسیب می‌بیند. افرادی که عزیزی از خانواده شان به این بیماری مبتلا شده نباید خود را ببازند و فکر کنند که آلزایمر مساوی با مرگ است. با این حال نباید در روند درمان و مراقبت بیمار کوتاهی کرد. آمارهای جهانی می‌گویند که این عارضه سالمندی، چهارمین عامل مرگ و میر بزرگسالان بعد از بیماری قلبی، سرطان و سکته است. عوامل احتمالی موثر سن، سابقه خانوادگی، کم‌کاری تیروئید، صرع، دیابت وابسته به انسولین، افسردگی، تغذیه، اختلالات هورمونی، مصرف دخانیات و اعتیاد به مواد مخدر و الکل همچنین اتفاقات ناگوار و تلخ در زندگی فرد از عواملی هستند که به عنوان برخی زمینه‌های موثر در بروز این بیماری شناخته می‌شوند. این بیماری فرد را عصبی، راکد و منزوی می‌کند. اطرافیان و به خصوص فرد مراقب بیمار هم شدیدا درگیر و فرسوده می‌شوند. به دنبال کاهش عملکرد مطلوب ذهن، فرد در خودمراقبتی افت پیدا می‌کند و برای انجام کارها نیاز به کمک دیگران دارد. قندان در کمد چه می‌کند؟! بیشتر افرادی که به پزشک مراجعه و عزیزشان مبتلا به آلزایمر شده است از علائم شایعی صحبت می‌کنند. برای مثال اینکه فرد دچار فراموشکاری‌های لحظه‌ای متعدد می‌شود. معمولا غذاهایی که می‌پزد بسیار شور، شیرین یا تند می‌شود چون فراموش کرده چاشنی را قبلا به غذا افزوده و در طول مدت پخت بارها این کار را تکرار می‌کند. موقع صحبت کردن ضعف بیان دارد، کلمات را گم می‌کند و مدام سررشته حرف از یادش می‌رود. مدتی است اشیاء در خانه آن‌ها جابه‌جا می‌شود و مدت‌ها باید دنبال آن بگردند و در جایی غیر منتظره آن را پیدا کنند. برای مثال قندان سر از کمد لباس در می‌آورد و شامپو در کابینت آشپزخانه! گاهی علائم شدید و مشخص‌تر است و متاسفانه فراموشی عمیق‌تر شده و به مرحله اختلال ادراک رسیده؛ فرد در تابستان لباس زمستانی می‌پوشد و بالعکس. امروز را در یاب، فردا نیامده! مراقبت از بیمار آلزایمری ساده نیست. کاری دشوار و فرساینده است. افرادی که آگاهانه این کار را انجام ندهند به مرور خودشان هم مستعد ابتلا به افسردگی یا خشونت رفتاری و زودرنجی می‌شوند. بنابراین اگر قرار است در خانه از بیمار آلزایمری مراقبت کنیم. اول باید بدانیم آلزایمر چیست؟ با کنکاش اینکه چرا مبتلا شده خودمان را آزار ندهیم. شرایط را هرچند سخت و دردناک است، بپذیریم. در غیر این صورت مشکل دو تا می‌شود و گره کورتر. باید بدانیم بیمار در چه مرحله‌ای از ابتلاست. این کمک می‌کند از حال لذت ببریم. از همان وضعیت بیمار و چیزهایی که چند وقت بعد ممکن است همان‌ها را هم به یاد نیاورد به عنوان قوت قلب استفاده کنیم. لبخندت جلوتر از خودت باشد ما در خانه پدر، مادر، همسر و خلاصه سالمندی داریم که آلزایمر گرفته است. گاهی چنان شدید که حتی نمی‌داند ما چه کسی هستیم. جایی که هست کجاست؟ کی گرسنه است یا تشنه و … حالا وقتی قرار است از او مراقبت کنیم چه کارهایی کمک می‌کند، موثرتر باشیم. مثالی هست که پزشکان مبتلایان آلزایمر زیاد برای خانواده این افراد استفاده می‌کنند: «لبخندت جلوتر از خودت باشد.» این هم به حال خوب مراقب کمک می‌کند هم در مبتلا نقش مثبتی دارد. بیمار شاید خیلی چیزها را فراموش کرده باشد اما عواطف و محبت همیشه زنده و موثر است. باید ارتباط چشمی داشته باشیم. وقتی با ما حرف می‌زند، بدانیم خوش‌شانس‌تر از آن‌هایی هستیم که عزیزشان آلزایمر گرفته و قدرت تکلم خود را از دست داده است. دویدن بین حرف‌ها ممنوع! حرفش را قطع نکنیم. اگر کلمات را گم می‌کند حوصله به خرج دهیم. سریع مداخله نکنیم و کلمه را نگوییم. بگذاریم خودش پیدا کند. اگر هم پیدا نکرد مهم نیست. حرفش را قطع و مدام کلماتش را تصحیح نکنیم. این کار فشار عاطفی و ذهنی را روی او بیشتر و حتی فرد را دچار خشونت می‌کند. به چشمانش نگاه کنیم. حرف هایش را دقیق گوش کنیم. مکان‌ها و اشیاء بهتر از کلمات در ذهن این فرد می‌ماند. پس با اشاره به مکان یا شی از او بپرسیم. برای مثال سرویس بهداشتی را با انگشت نشان بدهیم و بپرسیم نیاز دارد برود آنجا یا نه؟ لباست را خودت انتخاب کن هرچه آرامتر باشیم، موثرتریم و مهم‌تر اینکه خودمان هم از فرسایش و تنش دور می‌مانیم. موسیقی، کارهای هنری و آرامشبخش را با همراهی فرد آلزایمری و همان میزان توانایی که دارد، انجام دهیم. اصلا می‌تواند نقشی در این کار نداشته باشد ما انجام دهیم و او فقط تماشا کننده باشد. این‌طور بعد از چند وقت حس نمی‌کنیم صبح تا شب زیر بار پرستاری له و خودمان فراموش‌شده‌ایم. بعضی کارهای ساده هست که هم ما را سرحال نگه می‌دارد هم فرد مبتلا را. برای مثال وقتی قرار است برویم مهمانی دو دست لباس خوب برایش انتخاب کنیم. نشانش بدهیم و فرصت کافی بدهیم از بین آن دو یکی را انتخاب کند. دایره انتخاب‌ها که وسیع باشد، مضطرب می‌شود و انتخاب طولانی. حتی اگر او این کار را با درک هم انجام ندهد حس می‌کنیم حرمت انتخاب او را رعایت کرده‌ایم و هنوز زنده و پویاست. خورشت منفور تا لباس مجبوب انعطاف‌پذیر باشیم. برای رسیدن به این حال باید جهان یک فرد آلزایمری را درست بشناسیم. این بیماری کاری می‌کند فرد یادش برود زمانی دست و دلش برای قورمه سبزی می‌لرزید. حتی ممکن است به غذای منفور دوره بیماری او تبدیل شود بدون آنکه دلیل آن را بداند. اصرار و سعی نکنیم مدام یادآوری کنیم زمانی عاشق این غذا بوده. غذا یا خوراکی دیگری در اختیارش قرار دهیم. ممکن است اصرار داشته باشد یک لباس را بپوشد و برای پوشیدن بقیه مقاومت کند حتی اگر روزگاری آن‌ها رابا وسواس و عشق خاصی خریده. چند رنگ، جنس و مدل مشابه آن را برایش تهیه کنیم تا لباس کافی تمیز برای عوض کردن داشته باشد. مثل مادر یک نوزاد کنجکاو فکر کنیم از یک نوزاد پرستاری می‌کنیم که نه توان خودمراقبتی دارد نه امکان یادگیری. بنابراین مثل مادرانی که اشیاء خطرناک را از دست فرزندشان دور می‌کنند، باشیم. دارو، موادشوینده خطرناک و اجسام تیز و برنده در دسترس نباشد. پریزها را با درپوش بپوشانیم. درب بالکن و قسمتی که نرده ندارد یا حضور تنهای فرد ممکن است خطرساز باشد را قفل کنیم. اگر عادت به مصرف سیگار دارد حتما این کار را در حضور خودمان انجام دهد. پاکت سیگار و کبریت را از دسترس او دور کنیم. داروهایش را به او بخورانیم و خوردن آن‌ها را به خودش واگذار نکنیم چون معمولا فراموش می‌شود. ظرف داروها هم نباید در دسترس باشد. علائم، جایگزین کلمات می‌شود غذای داغ معمولا خطرساز است. موادغذایی او باید کمی خنک باشد تا سبب آسیب نشود. پایین آمدن مصرف مایعات برای فرد مبتلا به بیماری خوب نیست. مایعات به او بدهیم. حواسمان باشد، فرد مبتلا به آلزایمر گاه درکی از تشنگی، گرسنگی و اجابت مزاج ندارد. بعد از نوشاندن آب و غذا حواسمان به مورد سوم باشد. ممکن است نتواند بگوید یا حس کند که نیاز به دستشویی رفتن دارد. جابه‌جایی مدام، بیقراری در نشستن و کشیدن لباس می‌تواند علامت نیاز به اجابت مزاج باشد. حریم شخصی فرد را نگه داریم. اگر برهنه است، او را بپوشانیم به خصوص وقتی از حمام بیرون می‌آید. قبل از هر کار به او بگوییم قرار است چه کاری انجام دهیم. این شأن بیمار را حفظ می‌کند و برای روحیه خود ما هم خوب است. جگرهایی که آتش می‌گیرد حالا ما به عنوان یک مراقب بیمار چه نیازهایی داریم؟ این، موضوع مهمی است. کمک می‌کند از فرسودگی مراقبت سخت از فرد مبتلا به آلزایمر دور بمانیم. با حال بهتری خدمت کنیم. دچار خشم، سرکوب عاطفی و افسردگی نشویم. بعضی‌ها کار مراقبت را با انگیزه شروع می‌کنند اما به مرور حال روحی خودشان طوری می‌شود که خودشان نیاز به مراقبت پیدا می‌کنند. روحیه شکننده و جسمی خسته دارند. مهم‌تر از مراقبت از فرد مبتلا به آلزایمر چگونه مراقبت کردن از او و خودمان است. بعضی از مراقبان می‌گویند که جگرشان آتش می‌گیرد وقتی می‌بینند والدینشان آن‌ها را به یاد نمی‌آورند و هیچ واکنشی ندارند. در واقع خسته‌کننده‌تر از وظایف زیاد و سنگین مراقبت از بیمار، نداشتن تعامل عاطفی است. وقتی بدانیم ما هم چه نیازهایی داریم، کار بهتر پیش می‌رود. حالا من دو نفر هستم این جمله را مدام به خودمان بگوییم: «من حالا دو نفر هستم.» فرد مبتلا به آلزایمر برای انجام بسیاری از کارهای معمولی هم نیازمند ماست. برای مثال خودش نمی‌تواند حمام برود. لباس بپوشد یا غذا بخورد و … بنابراین در طول روز باید انرژی مان را طوری حفظ کنیم که به کارهای خودمان و بیمار برسیم. خودمان را با کارهای جانبی خسته نکنیم. خواب و تغذیه مان طوری رعایت شود که انرژی لازم برای کارهایمان تامین شود. اگر خانه نظافت و تعمیرات نیاز دارد حتما از بقیه کمک بگیریم و اگر سستی می‌کنند وظایف شان را گوشزد کنیم. صراحت محترمانه داشتن بهتر از خودخوری، گریه و انزوا، خشم و نفرت از اطرافیان است. ایرج فراموشکار، من قوی! بپذیریم وقتی از بیمار مراقبت می‌کنیم بنابه شرایط سخت، ممکن است خشمگین شویم، گریه کنیم، خسته شویم و گاه دست از کار بکشیم. ما انسان هستیم، روبات نیستیم. پس نباید خودمان را برای این حس‌ها ملامت و احساس گناه کنیم. در عوض باید درباره این حس‌ها با فرد مورد اعتماد یا مشاور مشورت کنیم و حرف بزنیم. حس‌های سرکوب‌شده، ناکامی و انکار، کار را به سرخوردگی، افسردگی و خشم می‌کشاند. اگر کسی را نداریم حتما از نوشتن کمک بگیریم. دقت و شناسایی کنیم که به کدام عوامل و چه زمان‌هایی دچار این حس می‌شویم؟ چطور می‌توانیم به خودمان کمک کنیم. خواهر و مراقب یک فرد آلزایمری در صفحه شخصی‌اش نوشته: «هر بار ایرج یادش می‌رفت من کی هستم؟ بهم می‌ریختم. عصبانی می‌شدم که هر روز اوضاع بدتر از قبل می‌شود. حالا راهش را پیدا کرده‌ام؛ هربار یادش می‌رود. به جای خشم و گریه یک جمله من‌درآوردی حال خوب کن دارم: هرچه تو فراموشکارتر می‌شوی من قوی و عاشق‌تر می‌شوم.» لطفا به داد خودم برسم! اگر کم خواب شده‌ایم یا خوابمان زیاد شده. دور و برمان شلخته و شلوغ است. وزنمان بدون دلیل کم یا زیاد شده. زودرنج شده‌ایم. به مصرف داروی آرامبخش یا کافئین، پوشیدن چند لباس محدود یا موسیقی‌های غم‌انگیز خو گرفته‌ایم، همه این‌ها هشدار برای سلامت روح و جسم ماست. نباید ساده از کنارش بگذریم. حواسمان نباشد بیمار یا افسرده می‌شویم. باید زودتر به داد خودمان برسیم. ما یک زندگی متفاوت داریم. به جای اینکه فکر کنیم راکدتر از دیگرانیم، بگوییم هیجان انگیزتر زندگی می‌کنیم. ما باید مهربان، حواس جمع و خوش حوصله‌تر از بقیه و حتی گذشته خودمان باشیم. اگر نباشیم رنج می‌کشیم. بقیه می‌توانند به کلاس‌های مختلف و سفر بروند (شرایط غیر کرونایی) اما ما نمی‌توانیم اما قرار نیست خودمان را فراموش کنیم. کارها و سرگرمی‌هایی را پیدا کنیم که در خانه می‌توان از عهده آن بر آمد. مثل خیاطی، نقاشی، موسیقی، کارهای فنی، آنلاین و … خدایا من هم آلزایمر داشتم؟ مراقبت از فرد بیمار فقط در خانه ممکن نیست. نباید خودمان و او را زندانی کنیم. توی جیب یا دور گردنش نشانی و شماره تماس بگذاریم. او را با خودمان بیرون ببریم. قرار نیست فقط ما مراقب فرد باشیم. اصول مراقبت را به چند نفر دیگر هم در خانه یاد بدهیم. گاهی مرخصی برویم. دوباره برگردیم. بقیه خواهر و برادرها هم باید به وظیفه شان عمل کنند و ما را تنها نگذارند. اما اگر تنها بودیم یا تنها گذاشته شدیم هم می‌توان با وجود فرد مبتلا پیاده‌روی رفت. مطمئن باشیم کارها و خدمت‌های ما جایی دیگر محفوظ می‌ماند و تنها نیستیم. هرچه فرد آلزایمری بیشتر ما را فراموش کند، خدا بیشتر به ما توجه می‌کند. بگوییم: «خدایا حالا که پدرم یا مادرم مرا یادش نمی‌آید، دلم می‌شکند. به این فکر می‌کنم وقتی تو را فراموش می‌کردم چه سخت بوده …» یا «خدایا هرچه این عزیز من بیشتر مرا از یاد می‌برد تو بیشتر من را یاد و حفظ کن.» با خدا و بیمارمان مدام حرف بزنیم. این حرف زدن‌ها پرستاری سخت را به عاشقانه شیرین وعبادت خالصانه تبدیل می‌کند. خاک نم خورده؛ قرص خواب وقتی فردی ما را که عزیز او بوده‌ایم را نمی‌شناسد، خانه سرد می‌شود و دنیا آوار؛ قبول! اما با هر تلخی شیرینی هست. کسی در صفحه شخصی‌اش نوشته بود. پدرم قبل از مرگ مرا فراموش کرد، ۵ سال تمام وقتی او را می‌شستم حیا می‌کرد و خجالت می‌کشید. بابا حجب و حیا را فراموش نکرده بود. بابا یادش رفته بود من محمد او هستم اما عاشق صدای پرنده‌ها بود. هر وقت حالش خوب نبود، صدای ضبط‌شده پرنده‌ها را توی بالکن پخش می‌کردم و پنکه را هم روشن تا پرده را تکان بدهد. کمی خاک خیس می‌دادم. بوی خاک، رقص پرده و صدای پرنده‌ها بابا را می‌خواباند خیلی بهتر از هر قرص خواب‌آور. نترسیم، آلزایمر مسری نیست آلزایمر نه پایان زندگی است نه اوج بدبیاری. این را مدام تکرار کنیم با خودمان. گاهی خستگی مراقبت از عزیز مبتلا به‌به این بیماری ما را خسته می‌کند. اثر آن را چند روز بعد می‌فهمیم. ممکن است تپق بزنیم، کلمه‌ها را گم کنیم حتی کیف پول را به جای کمد در یخچال بگذاریم اما هر فراموشی و فراموش کردن دلیل بر ارثی بودن آلزایمر نیست. نترسیم و خودمان را نبازیم. استراحت، انجام کارهای تمرکزبخش مثل حل کردن جدول، بازی گروهی، پیاده‌روی و کارهای هنری حال ما را خوب می‌کند. ما سرحال بمانیم، سالمند آلزایمری حالش بهتر است. / انتهای پیام
کامران آتین ظهر امروز در گفت‌وگو با خبرنگار فارس در بندرعباس اظهار کرد: یک سال از شهادت سردار رشید اسلام سپهبد حاج قاسم سلیمانی به دست رژیم جنایتکار آمریکا می‌گذرد. سرداری که با خون خود، درخت تنومند مقاومت، اخلاص و عمل را در منطقه راهبردی غرب آسیا آبیاری کرد و خونش جانی دوباره به مبارزان راه آزادی و آزادگی داد. وی افزود: استکبار جهانی که پس از دهه‌ها حضور نامشروع و نامبارک در منطقه، همچنان مورد نفرت ملت‌های منطقه است و خود را خصوصا در دهه دوم هزاره جدید میلادی بازنده بزرگ منطقه می‌داند و در سیزدهم دی‌ماه سال گذشته فرزند برومند ایران اسلامی و فرمانده بزرگ مقاومت را ناجوانمردانه مورد هدف قرار داد تا شاید بتواند گوشه‌ای از شکست‌های خویش از ملت‌های منطقه را جبران کند، اما غافل از اینکه با ریخته شدن خون شهدای مقاومت نه‌تنها دستاوردی نصیب استکبار جهانی نخواهد شد، بلکه این جنایات روند شکست و اضمحلال آمریکا را تسریع می‌نماید. این فعال سیاسی و اجتماعی خاطرنشان کرد: به یقین پرچمی که حاج قاسم سلیمانی و هم‌رزمان شهیدشان درحمایت از مظلومان و مبارزه با تروریسم برافراشته است، به حول و قوه الهی با قوت و قدرت بیشتری در اهتزاز باقی خواهد ماند و درخت تنومند مقاومت و مبارزه با استکبار جهانی در سایه خون این شهید عزیز مستحکم‌تر شده و هر قطره خون حاج قاسم، در رگهای هزاران جوان مؤمن و انقلابی این مرز و بوم می‌جوشد. انتهای پیام / ۸۸۰۵۵
به گزارش خبرگزاری فارس از قزوین، حامد خیرخواهان، مسوول مرکز نیکوکاری شهدای مدافع حرم گفت: ۵۰۰ بسته معیشتی به مناسبت اولین سالگرد سردارسپهبد شهید حاج قاسم سلیمانی به همت خیرین و مرکز نیکوکاری امام علی (ع)، این شهرستان در بین نیازمندان و آسیب دیدگان از کرونا توزیع شد. وی افزود: این بسته‌های معیشتی شامل اقلام مورد نیاز خانوارها است که در قالب مرحله هشتم رزمایش کمک مومنانه در سطح مناطق روستایی و حاشیه‌های استان قزوین و مناطق کم برخوردار توزیع شد. وی ادامه داد: هر بسته از این اقلام معیشتی به ارزش پنج میلیون ریال و شامل روغن، رب گوجه‌فرنگی، عدس، ماکارونی، برنج، قند، چای و مرغ است. انتهای پیام /
به گزارش خبرگزاری فارس، شب گذشته در بازی خانگی منچستریونایتد و آستون ویلا، «داوید دخه آ» از روی کین، اسطوره شیاطین سرخ جلو زد. تا قبل از این بازی روی کین رکوردار حضور در تیم منچستر به عنوان بازیکنی غیرانگلیسی بود. اما دخه آ موفق شد سیصدو بیست و هفتمین بازی‌اش را برای تیم اولدترافوردی انجام دهد. او از رکورد روی کین (۳۲۶ بازی) که ۱۵ سال قبل ثبت کرد، پیشی گرفت. طبق اعلام دیلی میل، دخه آ از نظر تعداد بازی برای یونایتد‌ها در تاریخ منچستر در رده پنجم است. بیشترین رکورد حضور در تیم نخست شهر منچستر در اختیار ریان گیگز (۶۳۲ بازی) است. بعد از او پل اسکولز (۴۹۹ بازی)، گری نوویل (۴۰۰ بازی) و وین رونی (۳۹۳ بازی) در رده‌های دوم تا چهارم هستند. انتهای پیام /
به گزارش خبرنگار حوزه دولت خبرگزاری فارس، انوشیروان محسنی بندپی استاندار تهران پیش از ظهر امروز (شنبه) در جلسه کمیته اضطرار آلودگی هوای استان تهران اظهار داشت: طبق گزارش اداره کل هواشناسی تنها یکشنبه باد ملایمی در جنوب استان تهران خواهیم داشت و به غیر از این باد، ناپایداری‌ای نداریم که نسبت به جابجایی آلاینده‌ها اقدام بشود. استاندار تهران با بیان اینکه اکنون شاهد دو لایه اینورژن در ارتفاع ۲۰۰ و ۹۰۰ متری هستیم، گفت: همه دستگاه‌های عضو کمیته وظیفه دارند بر اجرا، نظارت و پیگیری مصوبات اقدام کنند و می‌بایست تدابیر لازم برای یک درجه آلودگی بیشتر اتخاذ شود، یعنی اگر ما شاخص بالای ۱۵۰ را داشته باشیم، بر اساس مصوبه هیأت وزیران باید تدابیر سخت‌تری اتخاذ شود، تا سلامت شهروندان حفظ شود. محسنی بندپی همچنین ضمن اعلام خبر توقف موتورسیکلت‌های فاقد معاینه فنی گفت: نظارت مستقیم بر سیستم گرمایشی ادارات استان تهران توسط شرکت گاز استان اعمال می‌شود اما متأسفانه در این مدت شاهد پدیده جوی ناپایدار و اثربخشی آن نسبت به انتقال آلاینده‌ها نبودیم و اکنون شاهد حالت انباشت آلاینده‌ها هستیم. استندار تهران با تاکید بر اینکه افزایش غلظت ذرات معلق ۱۰ الی ۱۵ درصد شیوع، انتقال و مرگ و میر ناشی از کرونا را نیز افزایش می‌دهد، تصریح کرد: باید تصمیماتی اتخاذ کنیم که با کاهش مواجهه اشخاص با آلودگی روبرو شویم و به همین دلیل ضمن نظارت جدی‌تر بر تمامی عوامل کاهش خطر، پیشنهاد دو روز تعطیلی برای همه دستگاه‌های اداری، فعالیت‌های عمرانی و دستگاه‌های خصوصی طبق مصوبه هیات وزیران به معاون اول رییس‌جمهور ارائه‌شده است. محسنی بندپی همچنین با تاکید بر اینکه امروز هیچ مرکز صنعتی و نیروگاهی در استان تهران از سوخت مازوت استفاده نمی‌کند و خودروها و موتورسیکلت‌های فاقد معاینه فنی متوقف می‌شوند، تصریح کرد: طبق گزارش رئیس پلیس راهور، علیرغم همه این محدودیت‌ها ما شاهد ۱۰ الی ۱۵ درصد افزایش ترافیک نسبت به زمان مشابه سال قبل داریم. انتهای پیام /
به گزارش خبرگزاری فارس از تبریز، حمید زادبوم در نشست وزیر صنعت، معدن و تجارت با مجمع نمایندگان استان آذربایجان‌شرقی، اظهار داشت: معاونان امور اقتصادی استان‌های آذربایجان شرقی، آذربایجان غربی، زنجان اردبیل در این ستاد با محوریت وزارت صنعت، معدن و تجارت مشارکت دارند. وی تشکیل این ستاد را فرصتی مناسب برای توسعه صادرات استان آذربایجان شرقی دانست. معاون وزیر صمت و رئیس سازمان توسعه تجارت ایران همچنین از پیگیری موافقتنامه‌های تجارت ترجیحی با کشورهای ارمنستان و آذربایجان خبر داد و گفت: آذربایجان شرقی به خاطر ظرفیت‌های صادراتی و هم‌مرزی با این کشورها از ظرفیت صادراتی موافقتنامه‌ها، می‌تواند استفاده کند. زادبوم در ادامه با تاکید بر این نکته که استاندارد کالاهای وارداتی به خوبی انجام می‌شود، تصریح کرد: سازمان ملی استاندارد و سازمان حفظ نباتات کار خود را بر اساس مقررات صادرات و واردات انجام می‌دهند. انتهای پیام / ۶۰۰۰۱ / ر
به گزارش خبرگزاری فارس، از روز گذشته پنجره نقل و انتقالات میان فصل بازشد و تیمی همچون ولورهمپتون سخت در تکاپو است تا برای خمینس، مهاجم مصدومش گزینه‌ای مناسب برای خرید پیداکند. طبق اعلام اوست فرانس، فوروارد مورد نظر امکان دارد استفان باوکن باشد. آنگونه که این نشریه نوشته، مدیریت ولور اکنون در حال آخرین بررسی‌ها برای پاپیش گذاشتن بابت این مهاجم ۲۸ ساله فرانسوی است. البته این بازیکن مورد توجه دیگر تیم‌های انگلیسی نیز است که به همین خاطر ولوری‌ها امیدوارند به موقع بتوانند بابت وی وارد عمل شوند. در فصل جاری باوکن ۵ گل زده و یک پاس گل نیز در ۱۴ مسابقه داده است. سایت ترانسفرمارکت برای وی ۶ میلیون یورو ارزش تعیین کرده است. انتهای پیام /
به گزارش خبرنگار خبرگزاری فارس در دوشنبه، «جمال‌الدین عبدالله اف» وزیر بهداشت تاجیکستان گفت: در بیمارستان‌های این کشور هیچ بیماری مبتلا به کرونا بستری نیست. بنابر آمار این وزارتخانه، در مدت زمانی ۳۰ آوریل تا ۳۱ دسامبر تعداد مبتلایان به کرونا در تاجیکستان ۱۳ هزار و ۲۹۶ نفر بوده که ۱۲ هزار و ۸۹۴ تن (۹۷ درصد از کل بیماران) بهبود و ۹۰ نفر دیگر جان‌باختند. طبق گفته عبدالله زاده، بر اساس آمار اول ژانویه، تنها ۳۱۲ نفر با علائم کرونا در خانه تحت مراقبت پزشکان قرار دارند. «امامعلی رحمان» رئیس‌جمهور تاجیکستان نیز در پیام خود به مناسبت سال نو میلادی با اشاره به اینکه تقریبا این بیماری عفونی در این کشور از بین رفته است، مردم را به هوشیاری و رعایت دقیق توصیه‌های پزشکان و متخصصان، اصول بهداشت شخصی و عمومی دعوت کرد. انتهای پیام / ح
به گزارش خبرگزاری فارس از اصفهان، در یکصد و پنجاه و دومین جلسه علنی شورای اسلامی شهر اصفهان، پیشنهاد نام‌گذاری‌های جدید تعدادی از معابر شهر اصفهان مورد بررسی قرار گرفت. پس انتشار این خبر دیدگاه‌های مختلفی از سوی فعالان فضای مجازی بیان شد که عمدتا به دلیل نبودن استدلالی منطقی پشت این مسأله و حتی به دلیل نام‌گذاری بر روی مکان‌هایی که تا پیش از آن خود دارای نام بوده‌اند، نسبت به این مصوبه که با قید دو فوریت در جلسه علنی بررسی و تصویب‌شده بود، معترض بودند. ترک جلسه شورای شهر از سوی یکی از اعضا اعتراض به این تصمیم، تنها از سوی مردم و فعالان فضای مجازی نبود و صدای مسؤولان استانی را هم در آورد؛ رضا امینی عضو شورای اسلامی شهر اصفهان است که به دلیل عصبانیت از تغییر نام یک خیابان که توجیهی ندارد، همان جلسه علنی شورای شهر را ترک کرده بود. امینی در گفت‌وگو با خبرنگار فارس در اصفهان علت ترک جلسه را تصمیم تغییر نام چهارراهی که قبلا نام داشته و مردم آن را با نام فرایبورگ می‌شناسند و در مراودات خود بیش از ۷ سال است که آن را به کار می‌برند به نام مریم میرزاخانی، دانسته است. این عضو شورای شهر اصفهان با تحسین مقام علمی میرزاخانی که از نوابغ ریاضی دنیا و اهل طالقان استان البرز هم بوده است، گفت: شورای دوره چهارم تهران خیابانی به نام میرزاخانی نامگذاری می‌کند که با مخالفت پدرش مواجه می‌شود و به صراحت می‌گوید در ایران چیزی نمی‌خواهم به نام دخترم باشد؛ در مقابل اما ۴۰۰ شهید سردار در استان اصفهان و حتی شهید دانشمند محسن فخری‌زاده که اصالتا اهل استان اصفهان بودند را داریم که هنوز نام آن‌ها برای خیابان یا چهارراهی انتخاب‌نشده است. خیابان جدید احداث کنید، نامش را میرزاخانی بگذارید پس از انتشار این خبر قسمتی از مصاحبه امینی تقطیع شده و صحبت‌های او از سوی برخی مورد نقد واقع شد در صورتی که وی در همان مصاحبه گفته بود که ممکن است بنده را به تندروی متهم کنند و بگویند با علم و پیشرفت مخالف است اما به اعضای شورای شهر گفتم شما اگر می‌خواهید نامگذاری کنید، جایی را احداث کنید و به نام میرزاخانی نامگذاری کنید، این هنر نیست که وضع موجود شهر را که دیگران زحمت کشیدند، اسم آن را عوض کنید، شورای بعد هم اسم آن را تغییر می‌دهد؛ هنر آن است که جای جدیدی را بسازید و نام‌گذاری کنید. آیت‌اله سید ابوالحسن مهدوی نیز در گفت‌و‌گو با خبرنگار فارس در اصفهان در خصوص حواشی اخیر در شورای شهر اصفهان اظهار داشت: نباید زحمات مسؤولان را نادیده گرفت و از زحمات آن‌ها تشکر می‌کنیم؛ یکی دو سال زحمت می‌کشند و کسی موضع‌گیری نمی‌کند اما جایی که برخلاف مواضع نظام و انقلاب از طرف هرکسی بخواهد موضع‌گیری شود. نماینده اصفهان در مجلس خبرگان با بیان این‌که باید تابع اسلام و انقلاب باشیم، افزود: بدانیم اگر مقابل نظام و اسلام ایستادیم، سیل خروشان انقلاب ما را با خود خواهد بود؛ در طول ۴۰ سال انقلاب شاهد بودیم، افرادی که خیلی وجهه داشتند اما وقتی مقابل امام ایستادند، چطور مردم و نظام آن‌ها را برد و جایگاهی ندارند. اختلاف نظر شدید در شورای شهر وی با اشاره به این‌که شنیدم در شورا در باره نام‌گذاری‌ها اختلاف نظر شدید بوده است، گفت: از جمعی که ایستادگی و روشن‌گری کردند، تشکر می‌کنم و نظر آن‌ها را ساعد می‌دانم؛ تذکر می‌دهم که این‌جا شهر شهیدان است و خون شهیدان بر دوش ما سنگینی می‌کند. آیت‌الله مهدوی ادامه داد: ۲۵ آبان اصفهان را یادمان باشد که ۳۷۰ شهید که نظیر ندارد، یک‌باره دفن شوند و همان روز اصفهان اعزام به جبهه داشته باشد، تعداد شهدای اصفهان یک دهم شهدای کشور است؛ جانبازان و شهدای اصفهان را فراموش نکنیم، هویت و هستی ما اصفهانی‌ها در تخت فولاد است. نماینده اصفهان در مجلس خبرگان رهبری تصریح کرد: گاهی فراموش می‌کنیم و در جمع محدودی می‌نشینیم و تصمیم‌گیری می‌کنیم؛ چند سال پیش شورای شهر مشکلی داشت و احساس کردیم برخلاف مصلحت نظام و ولایت تصمیم‌گیری می‌شود و موضع‌گیری کردیم. وی خاطرنشان کرد: در دوره‌های قبل شورای شهر و شهرداری نیز حمایت جدی و شدیدترین انتقادات را داشتیم، اکنون به من تهمت می‌زنند که اصلاح‌طلب یا اصولگرا است، دوستان من از همه جناح هستند و مستقل هم نیستیم. مهدوی همچنین تصریح کرد: حامی شهدا و رکن نظام، ولایت‌فقیه هستیم و اجازه نمی‌دهیم کوچک‌ترین خدشه به نظام و اسلام وارد شود، هرچقدر خدمت شود، حمایت می‌کنیم. نماینده اصفهان در مجلس خبرگان با اشاره به این‌که آقایان هیچ ارتباطی با علما ندارند، گفت: ۲ سال پیش هم این تذکر را دادم و فکر کردند می‌گویم با من جلسه بگذارند اما رابطه با علما که می‌گویم منظورم شخص من نیست، اصفهان مرجعیت و نماینده ولی‌فقیه دارد. وی افزود: پیشنهاد داشتم تا این مسائل تکرار نشود زیرا ناشی از عدم اطلاع از موازین دین نیست، برخی در جلسات مذهبی حضور ندارند و اطلاع ندارند و ارتباط با خارج کشور و مسافرت‌های خارجی بیشتر است. فرزندانمان باید با مفاخر اصفهان آشنا شوند آیت‌الله مهدوی با بیان این‌که جناحی برخورد کردن، کار درستی نیست، گفت: اسامی برای تغییر خیابان‌ها مطرح‌شده است در حالی که اصفهان مفاخر و بزرگانی دارد باید از این مفاخر دفاع کنیم و فرزندانمان باید با این مفاخر آشنا شوند. نماینده اصفهان در مجلس خبرگان یادآور شد: یک‌بار ۲ خیابان را اسمش را عوض کردند، قبل از این‌که بخواهند اسامی خاص را تحمیل کنند فکر نکنند این‌ها می‌ماند؛ در خاطر مردم اصفهان می‌ماند که خلاف مصلحت نظام عمل کردند. وی خاطرنشان کرد: این‌که مردم به خاطر کرونا رفت و شد کم‌تری دارند، معنی عدم حضور ندارد، مردم اصفهان بصیرت قوی دارند، ۹ دی ۸۸ در اصفهان ۸ دی‌ماه بود و همین جمله نشان می‌دهد مردم اصفهان زودتر از کشور حرکت کرد. آیت‌الله مهدوی در ادامه بیان داشت: بعضی افراد در برخی جناح‌بندی‌ها از صحبت‌های صریح ما رنجیده می‌شوند، وقتی نصیحت می‌کنم که با علما در ارتباط باشید، تهمت می‌زنند، شروع‌کننده نیستیم و نمی‌خواهم دخالت کنم اما شورای شهر وظایفی دارد. نماینده اصفهان در مجلس خبرگان عنوان کرد: اگر مسؤولان به وظیفه خود عمل کردند و در چارچوب شرع و قانون جلو رفتند، بهترین حمایت‌ها را از همه خواهند دید اما اگر یک مصوبه خلاف باشد، خلاف قانون است. وی ادامه داد: چه کسی را می‌خواهید راضی کنید؟ شهدای بزرگی داریم که افتخار همه هستند، جوان‌ها تاریخ اصفهان را ببینند که در اصفهان نخبه‌های زیادی داریم؛ شدیدترین کار علمی را کردیم و از بهترین کار علمی نیز دفاع می‌کنیم، دوستان دانشگاهی زیادی دارم و با نخبه‌ها انس دارم اما این مصوبه اخیر مردم متدین اصفهان و خانواده شهدا را رنجیده کردند. آیت‌الله مهدوی با اشاره به این‌که از موازین شرعی و قانونی کوتاه نمی‌آییم، گفت: خواهش می‌کنم قبل از این‌که بخواهند توجیه و پافشاری کنند، تشکیل جلسه بدهند، مردم حساس هستند، مردم را به آرامش دعوت می‌کنیم و دوستان با مصوبات تشنج ایجاد می‌کنند. اصل آرامش مردم است / نگذاشتیم مقابل شهرداری تجمع شود نماینده اصفهان در مجلس خبرگان رهبری بیان داشت: جوان‌هایی می‌خواستند مقابل شهرداری تجمع کنند که اجازه ندادیم، اصل آرامش مردم است اما اگر کسی بخواهد از سکوت ما استفاده کنند و اگر تشنج ایجاد شد، متوجه آن‌ها است. وی با بیان این‌که شورای شهر مصوبات خود را به مردم بگویند و نظرات آن‌ها را بپرسند، گفت: چرا در آخر کار شورا این کار را مخفیانه انجام می‌دهید، بچه‌های نظام و انقلاب هستیم و نصیحت می‌کنم طبق قانون و شرع جلو بروند تا از آن‌ها حمایت شود. آیت‌الله مهدوی تذکر داد: دل چه کسانی را می‌خواهند شاد کنند؟ اگر می‌خواهند دشمنان را راضی کنند بدانند آن‌ها طرفدار آن‌ها نیستند، مهم‌تر عاقبت و آخرت است؛ اگر کسی برخلاف دین و موازین ایستاد یا کم‌کاری کرد، حقوقی نیز که می‌گیرد درست نیست. نماینده اصفهان در مجلس خبرگان رهبری با اشاره به این‌که کسی حق ندارد از اشتباه دیگران دفاع کند، تصریح کرد: دوستی‌ها سبب عدول از اصول دین و انقلال نشود، هر یک روز زودتر کارشان را اصلاح کنند، برکت است؛ خیابان‌های قبلی را نیز اصلاح کنند، در جلسه ۲ سال پیش با شهردار نیز این تذکر را دادم. کشاورزان اگر کوتاه می‌آیند، می‌خواهند تشنج ایجاد نشود وی در پایان با اشاره به این‌که برای فاطمیه سیاه‌پوشی انجام‌نشده است، گفت: نباید انگیزه برای این کار باشد که نیاز به تذکر و تماس باشد، نباید در بحث آب کوتاهی و به کشاورزان ظلم کرد و مردم اگر کوتاه می‌آیند می‌خواهند تشنج ایجاد نشود اما اگر ببینند نظام از بین می‌رود از خون خود می‌گذرند؛ از استاندار، شهردار و شورای شهر می‌خواهم که به حفظ آرامش شهر اصفهان کمک کنند. حجت‌الاسلام حسین میرزایی، نماینده مردم اصفهان در مجلس شورای اسلامی نیز نسبت به این مسأله واکنش داشت و در گفت‌وگو با خبرنگار فارس اظهار کرد: چند مورد نامگذاری بر اساس گزارشاتی که به ما رسیده بود، از سوی شورای اسلامی شهر مطرح‌شده بود که هیچ کدام از آن‌ها وجهی برایشان مطرح نبود. وی افزود: جایی را نامگذاری می‌کنند که اسم نداشته و یا اسم خوبی نداشته باشد، مثلا نام چهارراه امین که منسوب به آیت‌الله امین است در تقاطع خیابان‌های حکیم نظامی و محتشم کاشانی، به چهارراه «پرستار» تغییر دادند در حالی که ما یک خیابان پرستار در اصفهان داریم. میرزایی ادامه داد: از سوی دیگر خیابان فرایبورگ را به نام یک ریاضی‌دان می‌گذارند که دو مشکل دارند، اولا ضمن اینکه نسبت به مشاهیر و دانشمندان خود احترام می‌گذاریم، ما دانشمند بزرگ‌تر از این شخص هم داریم یا مکانی را به نام استاد شجریان می‌گذارند، آقای شجریان از مشاهیر اصفهانی نیست و ما اشخاص زیادی در اصفهان داریم که هیچ جایی را به نامشان نگذاشتیم این‌ها سوءتدبیر است و امید داریم که شورای شهر تصمیمات خود را مدبرانه بگیرند. نماینده مردم اصفهان در مجلس شورای اسلامی گفت: دوم اینکه فرایبورگ در آلمان با اصفهان خواهرخواندگی دارد، وقتی بدون توجه به این مسأله نام خیابان را برداریم، معادل آن در فرایبورگ آلمان نیز نام اصفهان زدوده می‌شود. سیاست یک بام و دو هوا مسؤولان دولتی در اصفهان وی همچنین درخصوص تصمیمات ستاد استانی مقابله با کرونا هم گفت: سیاست یک بام و دو هوا توسط مسؤولان دولتی در اصفهان و ستاد استانی مقابله با کرونا مسبوق به سابقه است، برای برگزاری دعای عرفه هم این مسأله به وجود آمده بود که آنجا هم اعتراض خود را اعلام کردیم. میرزایی تصریح کرد: اگر قرار است محدودیتی برقرار شود، حکم موضوعات مشابه یکسان است، آیا ویروس کرونا یک ویروس انتخابگر است که اگر مسجد یا مراسم مذهبی است وارد شده اما در مکان تفریحی باشد، مشکلی به وجود نیاورد. نماینده مردم اصفهان در مجلس شورای اسلامی ادامه داد: این تصمیمات نادرست و سیاست‌های دوگانه که به پیش می‌گیرند منجر می‌شود که اعتماد عمومی مردم نسبت به تصمیمات ستاد استانی مقابله با کرونا سلب شده و اگر این سیاست‌های نادرست ادامه پیدا کند، نمایندگان مجلس همراهی با چنین سیاست‌هایی نخواهیم کرد. حجت‌الاسلام احمد سالک یکی از نمایندگان سابق اصفهان نیز از سوی دیگر در واکنش نسبت به این اتفاقات به خبرنگار فارس گفت: شورای شهر می‌داند که باید با انگیزه‌های مذهبی و دینی و انقلابی مردم به گونه‌ای عمل کند که در نام‌گذاری خیابان‌ها رعایت شود و اگر خواستند نام خیابانی را تغییر دهند از شخصیت‌هایی نام بگذارند که اینها انسان‌های متدین دین‌باور و مدافع انقلاب و اسلام و قهرمان حرکت انقلابی بودند. وی خاطرنشان کرد: ما به علم آن‌ها احترام می‌گذاریم، اما به روحیه انقلابی و مدافع نظام هم احترام می‌گذاریم. سالک در ارتباط با دهه فاطمیه و آماده شدن فضای شهر برای آن گفت: در خیابان‌ها تعداد زیادی پارچه‌های مشکی به مناسبت دهه فاطمیه دیدم اما به نظر می‌رسد باید مراسم دهه فاطمیه باید با رعایت پروتکل‌های بهداشتی صورت بگیرد، از سوی دیگر می‌بینیم مرکز تفریحی ناژوان را که بازگشایی می‌کنند جمعیت زیادی آمده و لازم است پروتکل‌های بهداشتی در آن هم رعایت شود. سالک عنوان کرد: امید است با رعایت پروتکل‌های بهداشتی مراسمات دهه فاطمیه هم که امسال مصادف شده با ۹ تا ۱۹ دی‌ماه یعنی هفته بصیرت مقاوت و میثاق با ولایت، صورت بگیرد و در این مسیر همه مسؤولان پای کار آیند. موضوع تغییرات اسامی خیابان‌های شهر اصفهان یکی از سوژه‌های مردمی ثبت‌شده در سامانه فارس من با عنوان «درخواست لغو مصوبه شورای‌شهر اصفهان در تغییر نام برخی خیابان‌ها» بوده است. انتهای پیام / ۶۳۱۱۹ / م ۳۰ / و
به گزارش خبرگزاری فارس، امشب در چارچوب هفته هفدهم لالیگا، رئال مادرید از ساعت ۲۳ و ۳۰ دقیقه در ورزشگاه آلفردو دی‌استفانو میزبان سلتاویگو است. شاگردان زیدان با ۲ بازی بیشتر ۲ امتیاز از اتلتیکو صدرنشین عقب هستند و اگر شاگردان سیمئونه در آن ۲ بازی به برتری دست یابند، فاصله با صدر به ۸ امتیاز افزایش خواهد یافت. سلتاویگو همیشه جزو تیم‌های خوب اسپانیا بوده و با درخشش بازیکنانی چون آسپاس، نولیتو، سنتی مینا، دنیس سوارس، مویرلو برای رئال و بارسا دردسرساز شده است. سلتا در ۶ بازی اخیر به ۵ برد و یک تساوی دست‌یافته است و توانسته ۱۶ گل به ثبت رساند. آنها میانگین در ۶ بازی ۲ ٫ ۶۷ گل در هر بازی به ثبت رسانده‌اند و به شدت از آمادگی بالایی برخوردارند. از طرفی رئال مادرید نیز در ۶ مسابقه اخیر به ۵ برد و یک تساوی رسیده و توانسته ۱۳ گل و میانگین ۲ ٫ ۱۷ گل در هر جدال را به ثبت رساند. بازی پیشین رئال و سلتاویگو که در فوریه ۲۰۲۰ (بهمن ۹۸) برگزار شد با تساوی ۲ بر ۲ در یک جدال جذاب به پایان رسید. زیدان خوب می‌داند که سلتاویگو می‌تواند کاملا مزاحمت ایجاد کند و در نبود راموس مشکلی اساسی خواهد داشت. طبق گزارش مارکا، مدافع و کاپیتان رئال به دلیل شکم‌درد در این جدال حضور نخواهد داشت و باید دید زیدان از چه مدافعی در کنار واران استفاده خواهد کرد. رسانه‌های اسپانیا متفق‌القول هستند که ناچو در ترکیب زیدان قرار خواهد گرفت و میلیتائو باز هم نیمکت نشین خواهد بود. ادن ازارد که دوباره به میادین بازگشته به نظر می‌رسد امشب در ترکیب ثابت زیدان قرار می‌گیرد و می‌تواند با بنزما و آسنسیو، مثلث تهاجمی رئال را تشکیل دهد. ترکیب احتمالی رئال از نگاه مارکا و اسپورت به شرح زیر است: دروازه‌بان: تیبو کورتوا مدافعان: ناچو، واران، کارواخال و مندی هافبک‌ها: کروس، کاسمیرو و مودریچ مهاجمان: ازارد، آسنسیو و بنزما انتهای پیام /
به گزارش گروه بین‌الملل خبرگزاری فارس، پس از امضای توافق سوچی در ۱۷ سپتامبر ۲۰۱۸ میان رجب طیب اردوغان و ولادیمیر پوتین، چنین به نظر می‌رسید که پرونده استان ادلب دیگر بسته و این توافق برای حل دیگر مسائل نیز مفید واقع شود، اما چنین نشد. به نوشته وبگاه شبکه المیادین، اردوغان پس از آن تاریخ مقابل تلاش‌های روسیه و سوریه برای آزادی ادلب ایستاد و حتی نزدیک بود تا جنگ مستقیم رخ دهد. «بشار اسد» رئیس‌جمهور سوریه اما دیگر صبرش تاب شد و دستور آزادی شهرک‌های ادلب را داد و ارتش سوریه تا جایی پیشروی کرد که در ۲۷ فوریه ۲۰۲۰ رو در روی ارتش ترکیه قرار گرفت. دوباره مسکو و آنکارا وارد مذاکره شدند و توافق جدیدی در پنجم مارس امضاء شد. هرچند خشم و عصبانیت روسیه از نوع رفتار ترکیه در سوریه نتوانست اردوغان را از ادامه سیاست خود منصرف کند، اما فشارهای روسیه توانست جلوی اعزام نیروهای بیشتری به منطقه را بگیرد و علاوه بر این ترک‌ها از هشت مقر دیدبانی عقب کشیده و خارج شدند. «سادات ارکین» در مقاله‌ای در روزنامه «حریت» در ۲۷ دسامبر نوشت که عقب‌نشینی ترکیه از برخی نقاط دیدبانی، یک تاکتیک نظامی با هدف تثبیت حضور نظامی در منطقه است و نیروهایی که عقب‌نشینی کرده‌اند، در طول خط فاصل میان ارتش سوریه و عناصر تروریستی مستقر شده‌اند. او افزود: «راهبرد نظامی جدید برای تعامل با آخرین تغییرات می‌دانی بر روی زمین است. به جای مقرهای دیدبانی که ۸۰ الی ۲۰۰ نیرو در آن جای می‌گیرند، ترکیه ترجیح می‌دهد تا پایگاه‌های نظامی بزرگ در منطقه ایجاد کند.» تعداد نیروهای ترکیه در شمال سوریه به عدد ۱۵ هزار نفر رسیده و ترکیه به طور روزانه نیروهای جدیدی به سوریه اعزام می‌کند. ارتش ترکیه شش هزار تانک و نفربر و توپخانه و خودروی نظامی در این مناطق مستقر کرده و نیروهای این کشور با انواع سلاح‌های هوایی و دریایی و ماهواره و پهپاد حمایت می‌شوند. «سادات ارکین» سپس نوشت که همه این‌ها مانع ارتش سوریه برای هرگونه عملیات وسیع به سمت شمال و در بزرگراه‌ام ۴ و‌ام ۵ شده است. به گفته کارشناسان ترکیه قصد دارد حضور نظامی، اطلاعاتی، تجاری، مالی و دینی خود را در ادلب تثبیت کند. «ابراهیم کالن» مشاور اردوغان می‌گوید که ترکیه مسئول هفت میلیون سوریه است. منظور وی ۳ ٫ ۵ میلیون پناهنده سوری در ترکیه و ۳ ٫ ۵ میلیون جمعیت مناطق تحت اشغال عناصر همسو با ترکیه در شمال سوریه است. او مدعی است تا زمانی که مردم سوریه نخواهند، ترکیه خارج نخواهد شد. احیای نقشه «میثاق ملی» به نوشته المیادین، همه این‌ها نشان از این دارد که ترکیه به دنبال خرید زمان است. حل و فصل بحران سوریه هر چه قدر بیشتر به طول بیانجامد، ترکیه بهره بیشتری برای عملی کردن نقشه «میثاق ملی» که بارها در زبان اردوغان جاری‌شده، می‌برد. «میثاق ملی» نقشه‌ای است که در ۱۲ ژوئن ۱۹۲۰ در آخرین جلسه پارلمان امپراتور عثمانی رونمایی شد و طبق آن بخش‌های وسیعی از شمال سوریه و عراق از جمله موصل و حلب، بخش‌هایی از یونان، تمامی جزایر دریای اژه و تمامی قبرص جزو اراضی ترکیه محسوب می‌شود. مسئولان این کشور هر از چندگاهی در سخنان خود به این نقشه و ادعاهای ارضی خود اشاره می‌کنند. بنابراین اینکه ترکیه دو دستی به ادلب چسبیده و علی‌رغم تمامی فشارهای روسیه، حاضر نیست از آن دست بکشد، به این دلیل است که اردوغان منتظر روی کار آمدن جو بایدن در کاخ سفید و تغییرات احتمالی در منطقه است و چه‌بسا بخواهد پس از آمدن بایدن، نیروهای بیشتری به منطقه اعزام کند. اقدامی که شاید به درگیری مستقیم با ارتش سوریه یا روسیه بیانجامد. المیادین در پایان نوشت که همگان می‌دانند که شمال سوریه نقطه آغازین ترکیه است و پایان آن در جغرافیای عربی و اسلامی قرار دارد. اردوغان تلاش می‌کند تا از همه عناصر مهم موجود در منطقه برای پیشبرد طرح‌های سیاسی و راهبردی خود استفاده کند. انتهای پیام / م
به گزارش خبرگزاری فارس از کرمانشاه، سارا شاه‌آبادی امروز در جمع اصحاب رسانه، اظهار داشت: خوشبختانه آمار مبتلایان و موارد فوت بر اثر بیماری کووید ۱۹ در استان کرمانشاه رو به کاهش است که این نوید دهنده وضعیت مناسبی است، اما این وضعیت کاملا شکننده است. وی ادامه داد: به هیچ عنوان ما توصیه نمی‌کنیم، مردم آزادانه و همانند زمان قبل از کرونا رفتار بهداشتی داشته باشند، رعایت دقیق پروتکل‌های و اصول بهداشتی باید تا زمان قطع کامل زنجیره انتقال ویروس و این اپیدمی همچنان ادامه داشته باشد. مدیرگروه کنترل بیماری‌های مرکز بهداشت استان کرمانشاه گفت: در این زمان که آمار مبتلا و مرگ و میر کاهش پیدا کرده کاری که در حوزه بهداشت به صورت گسترده در حال انجام است بیماریابی و شناسایی بیماران با علائم خفیف است، بنابراین تقاضا داریم با کوچکترین علائمی شبیه علائم سرماخوردگی برای انجام تست به مراکز ۱۶ ساعته مراجعه کنند. شاه‌آبادی تصریح کرد: خوشبختانه برای گرفتن آزمایش کووید ۱۹ هیچگونه محدودیتی نداریم و با تلاشی که مسئولان حوزه دانشگاه علوم پزشکی از نظر تامین کیت آزمایشگاهی و وسایل نمونه‌برداری انجام داده‌اند، هیچگونه مشکلی در سطح استان وجود ندارد. وی آزمایش پی. سی. آر را برای تمامی گروه‌های سنی کاملا رایگان اعلام کرد و گفت: طی ۲۴ تا ۴۸ ساعت جواب آزمایش مشخص می‌شود که این کمک می‌کند تا بیمارانی که تست کرونا مثبت دارند به موقع شناسایی و اقدامات لازم همانند قرنطینه و جداسازی بیمار از افراد سالم را انجام دهیم تا بیماری گسترش پیدا نکند با ادامه این روند می‌توانیم در آینده امیدوار باشیم که زنجیره انتقال را قطع کنیم. شاه‌آبادی تصریح کرد: وقتی مورد مثبتی از کرونا به بهورزان و مراقبان سلامتی تمام پایگاه‌های سلامت و خانه‌های بهداشت اعلام می‌شود با خانواده فردی که بیمار کرونا مثبت دارد تماس گرفته می‌شود و با هماهنگی تیم‌های مراقبتی که در طرح شهید سلیمانی فعالیت می‌کنند به درب منزل مراجعه و تست سریع انجام می‌شود. انتهای پیام / پ
به گزارش خبرگزاری فارس از تهران، انوشیروان محسنی بندپی استاندار تهران پیش از ظهر امروز پس از جلسه کمیته اضطرار آلودگی هوای تهران در محل استانداری در جمع خبرنگاران، اظهار کرد: کمیته اضطرار در دی‌ماه دو بار تشکیل جلسه داده و در تصمیماتی مبنی بر احصاء عوامل خطر و ابلاغ به دستگاه‌های مربوطه و نظارتی نسبت به اعمال اقدامات اتخاذ شد تا شاهد کاهش میزان آلایندگی در هوای تهران باشیم. وی گفت: در جلسه امروز اعلام شد که هیچ واحد صنعتی یا نیروگاهی در استان تهران از سوخت مازوت استفاده نمی‌کند و پلیس راهور نیز از تردد وسایل نقلیه دودزا و فاقد معاینه فنی در سطح استان جلوگیری می‌کند و کلیه فعالیت‌های عمرانی و معادن شن و ماسه طی ده روز گذشته متوقف‌شده است. استاندار تهران بیان کرد: بنا به گزارش شرکت پخش فرآورده‌های نفتی هیچ واحد صنعتی و نیروگاهی در استان تهران از سوخت مازوت استفاده نمی‌کند. محسنی بندپی خاطرنشان کرد: تمام دستگاه‌های اداری در روزهای تعطیل از گاز استفاده نکرده و عوامل نظارتی شرکت گاز استان نسبت به قطع گاز دستگاه‌های اجرایی که در ایام تعطیل از گاز مصرف می‌کردند، وارد عمل شدند. وی ادامه داد: تمام این موارد نشان از آن بود که مقدار بسیار زیادی در ارتقاء کیفیت هوا تلاش شد اما با توجه به تداوم پایداری هوا و شاهد دو لایه اینورژن ۲۰۰ متری و ۹۰۰ متری و انباشت ذرات آلاینده در هوای استان هستیم و طی ۳۱ روز گذشته ۲۷ روز ناسالم برای گروه‌های حساس و الباقی ناسالم برای تمامی گروه‌ها بود. استاندار تهران یادآور شد: به‌رغم همه محدودیت‌ها با ۱۰ تا ۱۵ درصد افزایش ترافیک نسبت به مدت مشابه سال قبل روبه‌رو بوده‌ایم. محسنی بندپی افزود: جمع‌بندی جلسه این بود که بنابر گزارش هواشناسی مبنی بر عدم وجود هیچ‌گونه شرایط جوی برای کاهش آلایندگی و بر اساس تصویب‌نامه هیأت وزیران، پیشنهاد کارگروه اضطرار مبنی بر تعطیلی دو روزه کلیه دستگاه‌های اداری، خصوصی، دولتی و تمام فعالیت‌های عمرانی به خصوص در یکشنبه و دوشنبه به معاون اول رئیس‌جمهور ارسال خواهد شد و این پیشنهاد باید بنابر مصوبه هیأت وزیران به تصویب هیأت وزیران یا معاون اول ریاست جمهوری برسد و ابلاغ شود. انتهای پیام / ش / پ / س
به گزارش گروه بین‌الملل خبرگزاری فارس، دفتر اطلاع‌رسانی «عمرو موسی»، دبیرکل پیشین اتحادیه عرب اعلام کرد که وی به ویروس کرونا مبتلا شده و در حال حاضر در قرنطینه خانگی به سر می‌برد. بر اساس بیانیه این دفتر که نسخه‌ای از آن در «اسکای نیوز» منتشر شد، تست کرونای عمروموسی که روز پنجشنبه پیش انجام داد، مثبت است و وی اکنون در قرنطینه خانگی است. وضعیت سلامتی او تحت کنترل و مناسب است و درمان وی با نظارت و پیگیری چندین پزشک در حال انجام است. دبیرکل پیشین اتحادیه عرب نیز از دوستان و بستگانش خواست که برای سلامتی او و عبورش از این بحران دعا کنند. انتهای پیام / م
به گزارش گروه بین‌الملل خبر‌گزاری فارس، «ماریا زاخارووا»، سخنگوی وزارت خارجه روسیه روز گذشته (جمعه) در مصاحبه‌ای از اقدام دولت فعلی آمریکا در خروج یکجانبه از معاهده‌های بین‌المللی انتقاد کرد. به نوشته خبر‌گزاری «تاس» زاخارووا با اشاره به اقدامات یکجانبه دولت آمریکا گفت: «یک قدرت هسته‌ای و قدرتی که در سال‌های اخیر با استثنا‌گرایی خود از کنترل خارج‌شده، از بسیاری از اسناد، معاهده‌ها و سازمان‌های بین‌المللی که به نوعی هنجار‌های بین‌المللی و قانونی هستند، خارج‌شده است.» وی در ادامه افزود: «این اقدامات مانند این است که آمریکا آن [معاهده‌ها] را از بین برده است.» سخنگوی وزارت خارجه روسیه در ادامه به قلدری‌های اخیر آمریکا اشاره کرد و گفت: «شاید [آمریکا] نتواند به این تغییرات پایبند باشد اما در هر صورت این کشور مردم خود را به این تفکر تشویق کرده که آنها به هیچ فرد و هیچ‌چیز بدهکار نیستند و نباید از کسی حتی قانون و حقوق بین‌المللی پیروی کنند.» دولت دونالد ترامپ، رئیس‌جمهور آمریکا تاکنون از برخی معاهده‌ها و توافق‌های بین‌المللی از جمله «معاهده آسمان باز»، «پیمان منع موشک‌های هسته‌ای میانبرد» و … به طور یکجانبه خارج‌شده است. واشنگتن سال ۲۰۲۰ روند خروج رسمی از سازمان جهانی بهداشت را آغاز کرد. آمریکا همچنین در ماه مه ۲۰۱۸ از توافق هسته‌ای برجام خارج شد و وعده داد که توافق دیگری را جایگزین آن خواهد کرد. این در حالی است که اقدامات یکجانبه دولت ترامپ واکنش‌ها و انتقاد‌های بسیاری را به همراه داشته است. پیشتر زاخارووا گفته بود بازگشت آمریکا به توافق هسته‌ای ایران باید بدون هیچگونه پیش‌شرط یا درخواست اضافی باشد. انتهای پیام / م
روح‌الله زاهدی امروز در گفت‌وگو با خبرنگار فارس در همدان با بیان اینکه طی هفته جاری آلودگی هوا مهمترین پدیده هواشناسی و جوی استان همدان است اظهار کرد: به علت پایداری وضعیت جوی و عدم وزش باد، شاهد پدیده آلودگی هوا به ویژه در مراکز شهری و صنعتی استان هستیم. وی با اشاره به اینکه وضعیت آلودگی هوا در استان قابل‌قبول است افزود: در درجه‌بندی آلودگی هوا، بهترین حالت هوای پاک و مرحله بعد قابل‌قبول است از همین رو به صورت کلی پدیده مهم و حادی وجود ندارد با این حال وضعیت قابل‌قبول هم برای استان زیاد است. کارشناس مرکز پیش‌بینی هواشناسی استان همدان با تأکید بر اینکه در هفته جاری آسمان استان صاف تا قسمتی ابری خواهد بود ادامه داد: امشب و فردا شب ابرناکی مشاهده می‌شود که بارشی در پی ندارد، و به صورت موقتی بوده و در نهایت روز دوشنبه از بین می‌رود. وی در ادامه به تشریح وضعیت دما در استان پرداخت و گفت: تا اواسط هفته دمای هوا ثبات نسبی دارد در حالی که پس از آن دمای هوا ۱ یا ۲ درجه کاهش پیدا می‌کند. زاهدی با بیان اینکه طی ۲۴ ساعت گذشته تغییرات دمای هوای همدان بین منفی ۷ تا ۸ درجه سانتیگراد در نوسان بوده است یادآور شد: شهرستان همدان با منفی ۷ درجه سانتیگراد سردترین نقطه و نهاوند با ۱۳ درجه سانتیگراد گرم‌ترین نقطه استان گزارش‌شده است. انتهای پیام / ۸۹۰۳۳ /
به گزارش خبرنگار قرآن و فعالیت‌های دینی خبرگزاری فارس آیت‌الله محمدتقی مصباح یزدی شب گذشته پس از تحمل یک دوره بیماری در سن ۸۶ سالگی دعوت حق را لبیک گفت. این عالم ربانی در سال‌های عمر با برکتش بارها در حرم نورانی امام رضا (ع) حضور پیدا کرد و زیارت این امام عزیز را راهی برای برآورده شدن حاجات می‌دانست. در این هستی اگر بخواهیم چند نقطه شاخص را نشان دهیم به‌طور قطع یکی از آن‌ها همین حرم مطهر امام رضا علیه‌السلام خواهد بود. جایی که بسیاری از اهل معرفت وقتی وارد این شهر و صحن و حرم می‌شدند فرشتگان خدا و انوار الهی را مشاهده می‌کردند. انسان اگر برای شکر خدمت در این آستان تمام عمر سجده کند، کم است. کسی که زیارت امام رضا (ع) برود، امام در عالم برزخ به اندازه زیارات به دیدارش می‌آید. همه امامان نور واحد هستند، اما شرایط به گونه‌ای است که هرکدام ویژگی خاصی دارند و ویژگی امام رضا (ع) مهربانی است. شنیده نشده کسی در خانه امام رضا (ع) را بزند و خواهشی داشته باشد و امام او را رد کند. حاجت‌های بزرگی که نشندنی بوده را امام رضا (ع) برآورده کرده است و نهایتا در روز قیامت امام رضا (ع) دست شیعیان را می‌گیرد و به بهشت می‌برد. این فیلم را ببینید … انتهای پیام /
به گزارش خبرگزاری فارس از تبریز، علیرضا رزم‌حسینی امروز در جلسه هم‌اندیشی با مجمع نمایندگان استان آذربایجان شرقی از تکمیل پروژه‌های نیمه‌تمام صنعتی و معدنی این استان که منابع آنها پیش‌بینی‌شده است، خبر داد. وی افزود: وزارت صنعت، معدن و تجارت معین استان آذربایجان شرقی بر اساس ابلاغ معاون اول رئیس‌جمهور می‌باشد و در مدت زمان کوتاه باقی‌مانده از عمر دولت، تمام تلاش خود را برای توسعه بخش صمت در این استان انجام خواهیم داد. رزم حسینی با اشاره به اینکه استان آذربایجان شرقی در حوزه صنعت، معدن و تجارت پیشینه تاریخی دارد، تصریح کرد: آذربایجان شرقی حق بزرگی بر ملت و کشور ایران دارد و فداکاری‌های زیادی را در طول انقلاب شکوهمند اسلامی و دوران دفاع مقدس در دفاع از تمامیت ارضی و سربلندی کشور ایفا کرده است. آمادگی وزارت صمت برای راه‌اندازی خودروسازی با مشارکت ایدرو و بخش خصوصی توانمند در آذربایجان شرقی وزیر صنعت، معدن و تجارت در ادامه سخنان خود با اشاره به ظرفیت‌های استان آذربایجان شرقی در حوزه صنایع بیان کرد: وزارت صنعت، معدن و تجارت آمادگی برای راه‌اندازی یک خودروسازی با مشارکت سازمان توسعه‌ای ایدرو و بخش خصوصی توانمند و دارای منابع مالی کافی در آذربایجان شرقی را دارد. رزم حسینی با اشاره به بازدیدی که از تراکتورسازی داشته است، تصریح کرد: حتی همین تراکتورسازی نیز در قالب طرح توسعه‌ای می‌تواند در حوزه خودروسازی ورود کند، از طرفی کنسرسیومی از بخش خصوصی نیز با نظارت مسئولان استانی می‌توانند این موضوع را جلو ببرند. تولید خودروی با کیفیت و قیمت مناسب با ورود خودروسازان جدید و ایجاد بازار رقابتی وی همچنین ورود خودروسازان جدید با مشارکت بخش خصوصی و شکستن انحصار در تولید خودرو را زمینه‌ساز تولید خودروهای رقابتی، با کیفیت و با قیمت مناسب در کشور دانست. توانمندی آذربایجان شرقی در تولید لوازم خانگی تحت یک برند با همکاری وزارت صمت و مسئولین استانی وزیر صنعت، معدن و تجارت با اشاره به افزایش تولید در لوازم خانگی علیرغم خروج شرکت‌های خارجی پس از تحریها از کشور، گفت: کارخانجات لوازم خانگی سه شیفته کار می‌کنند و بخش لوازم خانگی نیز یکی از محورهای توسعه در آذربایجان شرقی می‌تواند باشد. رزم حسینی ادامه داد: تولید لوازم خانگی می‌تواند تحت یک برند در این استان به همت مسئولین استانی و نمایندگان مجلس در دستور کار قرار بگیرد، وزارت صنعت، معدن و تجارت نیز همکاری‌های لازم را خواهد داشت. انتهای پیام / ۶۰۰۰۱ / ر
به گزارش گروه علم و پیشرفت خبرگزاری فارس به نقل از مرکز ارتباطات و اطلاع‌رسانی معاونت علمی و فناوری ریاست جمهوری، ستاد توسعه فناوری‌های فضایی و حمل‌ونقل پیشرفته معاونت علمی و فناوری ریاست جمهوری با همکاری بازیگران اصلی زیست‌بوم ریلی درون‌شهری در تلاش است تا بومی‌سازی واگن‌های مترو را در کشور محقق کند. پیش‌بینی‌شده که دانش فنی و طراحی داخلی واگن‌های مترو تا پایان امسال به ۸۵ درصد می‌رسد. گروه ریلی این ستاد با همکاری مترو تهران، واگن‌سازان و شرکت‌های فعال این حوزه پروژه کلان بومی‌سازی قطعات مورد استفاده در مترو را آغاز کرده است به طوری که قبل از شروع این پروژه ساخت داخل واگن مترو در کشور ۲۸ درصد بود و مطابق اهداف پروژه بومی‌سازی واگن مترو تا پایان سال، داخلی‌سازی ۸۵ درصدی در طراحی و دانش فنی واگن مترو محقق خواهد شد. در این میان نقش شرکت‌های سازنده این واگن‌ها بسیار اهمیت دارد. شرکت‌هایی که با اتکا به دانش بومی و تخصصی داخلی در تلاشند تا این هدف مهم را برای کشور محقق کنند. کاری که نقش‌آفرینی ایران در ساخت واگن‌های مترو را بیشتر کرده و نیاز به واردات این سیستم‌ها را به حداقل رسانده است. ۱. ساخت واگن‌های دوطبقه معاونت علمی و فناوری ریاست جمهوری در یک همکاری مشترک با شرکت واگن‌سازی تهران و ۱۱ شرکت فناور در تلاش است تا بومی‌سازی واگن مترو در کشور را سرعت دهد. شرکت واگن سازی تهران یکی از تولیدکنندگان قطارهای نقلیه ریلی برقی است. این شرکت خدماتی چون تعمیرات و اورهال ناوگان ریلی برقی و خدمات فنی و مهندسی در حوزه اجرای پروژه‌های مربوط به صنعت نقلیه ریلی را ارائه می‌کند. این مجموعه فناوری یکی از نقش‌آفرینان حوزه بومی‌سازی واگن‌های مترو در کشور است. تلاش این شرکت تاکنون به توسعه صنعت حمل و نقل ریلی به ویژه بخش درون‌شهری منجر شده است. این شرکت با تولید یک هزار واگن یک طبقه، دو طبقه و لوکوموتیو گامی بزرگ در حوزه حل معضلات پیچیده و جدی حمل‌ونقل شهری بردارد. این شرکت در تعامل با معاونت علمی و فناوری ریاست جمهوری هم به بحث بومی‌سازی ساخت واگن‌های مترو ورود کرده است. تلاش این شرکت به بومی‌سازی واگن‌های دو طبقه معادل ۵۵ درصد بهای محصولات مشابه خارجی و ۲۸ درصد بهای واگن‌های معمولی منتج شده است. این مجموعه فناور تنها شرکت سازنده واگن‌های مترو با بدنه آلومینیومی و تنها سازنده بدنه واگن‌های دو طبقه در کشور است. ۲. ساخت بوژی واگن ۱۰ شرکت دیگر هم برای تامین زیرسیستم‌های اصلی مورد نیاز این واگن‌ها به میدان آمده‌اند. مپنا یکی از این شرکت‌ها است. شرکتی که در حال تامین و ساخت برخی زیرسیستم‌های مورد نیاز حوزه ساخت واگن ملی در کشور و ارائه آن به شرکت واگن‌سازی تهران است. قطعاتی کاربردی که بومی‌سازی این صنعت را تسریع کرده است. با توجه به نیاز مبرم کلانشهرهای کشور به واگن مترو، شرکت مپنا لکوموتیو با اخذ پروانه بهره‌برداری و تولید واگن‌های متروی خودکششی و حومه‌ای از وزارت صنعت معدن تجارت، طراحی و بومی‌سازی قطارهای مترو در دستور کار این شرکت قرار گرفت. این شرکت ساخت بوژی واگن را به عهده دارد. بوژی نوعی کفی تریلی یا ارابه است که شبیه کمرشکن است ولی تعداد چرخهای آن خیلی بیشتر است بدین معنی که دارای محورهای متعددی است که تعداد آنها متناسب با میزان بار است و برای حمل بارهای بسیار سنگین به منظور کاهش فشار بار بر روی جاده، راه‌آهن و نیز اسبی که آن را می‌کشد طراحی‌شده است. ۳. سیستم رانش مترو جهاد دانشگاهی علم و صنعت بعنوان نهاد عمومی غیر دولتی با هدف بومی‌سازی و تولید دانش فنی در زمینه طراحی و ساخت محصولات صنعتی، ارایه خدمات تخصصی و انجام تحقیقات کاربردی مورد نیاز کشور در حوزه برق و مکانیک انجام می‌دهد. این شرکت هم به عنوان یکی از مجموعه‌هایی است که در طرح ملی بومی‌سازی واگن‌های مترو در حوزه طراحی سیستم رانش مترو با معاونت علمی و فناوری ریاست جمهوری همکاری می‌کند. ۴. تولید گیربکس‌های کاربردی در واگن‌های مترو جستار دانش علم و صنعت از مجموعه‌هایی است که با فعالیت‌های فناورانه خود توانسته به حوزه بومی‌سازی واگن‌های مترو ورود کند. شرکتی که برای تولید گیربکس‌های کاربردی در واگن‌های مترو به کمک آمده است تا این کار با سرعت بیشتری و با اتکا به توان داخلی انجام شود. ۵. طراحی سیستم اطلاع‌رسانی مسافر پیشرو افراز سامان هم شرکتی است که سابقه طولانی در حوزه ریلی کشور دارد. این شرکت یکی از مجموعه‌هایی که در این حوزه فعال‌شده است. شرکت پیشرو افزار سامان است. شرکتی که در این طرح وظیفه تامین و ساخت PIS سیستم اطلاع‌رسانی مسافر را بر عهده دارد. ۶. ساخت ترکشن موتور تام لکوموتیو آریا شرکتی پیشرو در ارائه خدمات در حوزه صنعت حمل و نقل ریلی است. این مجموعه فناور هم به جمع شرکت‌های این طرح پیوست و برای طراحی ترکشن موتور اعلام آمادگی کرده است. شرکتی که با تکیه بر دارایی‌های دانشی خود پا به عرصه گذاشته است تا جامعه را از دستاوردهای فناورانه خود منتفع کند. ۷. بازسازی انواع ماشین فن ژنراتور هم که تراکشن موتورهای صنعت حمل و نقل ریلی، بازسازی انواع ماشین‌های الکتریکی فشار قوی و جریان مستقیم است هم به لیست شرکت‌های موثر در این طرح پیوسته است و در کنار تام لکوموتیو اریا به ساخت ترکشن موتور واگن‌ها را انجام می‌دهد. ۸. تامین قطعات حیاتی مترو شرکت صدرافن پرداز با تکیه بر دانش و همت متخصصان داخلی توانسته است با تولید محصولات خاص در صنایع مختلف از جمله خودروسازی، حمل نقل ریلی و دریایی، انرژی‌های تجدید پذیر و صنعت برق، برای رفع نیازهای صنعتی کشور گام بردارد. این شرکت هم مجموعه فناور دیگری است که با معاونت علمی و فناوری ریاست جمهوری همکاری می‌کند. قرار بر این است که این شرکت هم با حضور خود و تامین قطعات مورد نیاز این حوزه، تلاش‌ها در این بخش را شتاب دهد. ۹. ساخت درهای مترو شرکت تیوان ترمز هم از همکاران دیگر در این طرح است. این مجموعه فناور، توانمندی‌های خود در حوزه ساخت در مترو را به این طرح ملی تزریق کرده است تا متروهای بومی شده مورد استفاده در ناوگان با استانداردها و ایمنی بیشتری همراه باشند. ۱۰. ساخت ترمز واگن‌های مترو طراحی و تولید تجهیزات برق و الکترونیک صنعتی، طراحی، تولید تجهیزات، نصب و راه‌اندازی سیستم‌های حفاظت کاتدی، پایش خوردگی از جمله فعالیت‌های شرکت برنا الکتریک است. این مجموعه فناور تامین مقاومت ترمزی واگن‌های مترو را به عهده گرفته است. کاری که رابطه مستقیمی با ایمنی قطارهای فعال در این ناوگان دارد. به همین دلیل این کار به یکی از مجموعه‌های فناور کشور به نام برنا الکتریک سپرده شده است. ۱۱. تولید چرخ‌های واگن مترو شرکت اصفهان کفریز هم یکی از شرکت‌هایی است که در طرح ملی واگن سازی ورود کرده است تا چرخ‌های مورد نیاز این قطارها را تامین کند. این شرکت تولیدکننده انواع بانداژ قطارهای باری، مسافری، لوکوموتیو و قطارهای شهری مطابق با استانداردهای بین‌المللی است. ستاد توسعه فناوری‌های فضایی و حمل‌ونقل پیشرفته معاونت علمی و فناوری ریاست جمهوری هم در این میان نقش واسط و حلقه اتصال صنعت به شرکت‌های دانش‌بنیان توانمند در این حوزه را به عهده دارد. نقشی که به تزریق تخصص داخلی کشور به حوزه بومی‌سازی واگن‌های مترو می‌انجامد. انتهای پیام /
به گزارش گروه علم و پیشرفت خبرگزاری فارس به نقل از مرکز ارتباطات و اطلاع‌رسانی معاونت علمی و فناوری ریاست جمهوری، طی تفاهم‌نامه سه جانبه میان کارگروه تخصصی توسعه فناوری‌های آب، خشکسالی، فرسایش و محیط‌زیست معاونت علمی و فناوری ریاست جمهوری و دو شرکت دانش‌بنیان رعد آب جنوب و موتورهای دوار خاور طوس و طی قراردادی با مرکز طرح‌های کلان ملی فناوری معاونت علمی و فناوری ریاست جمهوری مقرر شده است که ۸ پمپ فشار قوی شیرین‌ساز آب دریا در سواحل کشور نصب و راه‌اندازی شود. بر همین اساس دو پمپ در جزیره هرمزگان و یک پمپ در جزیره ابوموسی برای تست‌های نهایی جایگزین نمونه‌های خارجی در عملیات نمک‌زدایی شده است. این پمپ‌ها ساخت متخصصان داخلی است و با تلاشی فناورانه برای انجام تست‌های نهایی وارد مدار تولید آب شده است. شرکتی مستقر در پارک علم و فناوری خراسان این پمپ‌ها را طراحی کرده و در اختیار صنعت قرار داده است. پیش از این، پمپ‌های فشار قوی شیرین‌ساز آب دریا از دیگر کشورها خریداری می‌شد اما تحریم‌ها بهانه‌ای شد برای آنها که فروش این پمپ‌ها به کشور را متوقف کنند. هرچند که این کار به متخصصان داخلی فرصت داد تا توانمندی خود را در ساخت این تجهیزات کاربردی به اثبات برسانند. این محصول از نظر کیفیت و راندمان بالا قابلیت رقابت با محصولات اروپایی را دارد و می‌تواند سالانه موجب صرفه‌جویی ارزی بیش از ۵ میلیون دلار شود. سه آب‌شیرین‌کن در جزیره هرمز در مجموع با ظرفیت هزار و ۵۰۰ مترمکعب در شبانه‌روز، آب هزار و ۸۶۰ مشترک این جزیره را تامین می‌کنند. یک ماه پیش هم پمپ آب‌شیرین‌کن جزیره ابوموسی برای تست‌های نهایی در مدار قرار گرفت. تامین آب جزایر استان هرمزگان از طریق دستگاه‌های آب‌شیرین‌کن صورت می‌گیرد و به دلیل کم جمعیتی و پراکندگی این جزایر بیشتر دستگاه‌های موجود در ظرفیت‌های کوچک ساخته‌شده است تا در صورت بروز مشکل فنی همه ظرفیت از مدار تولید خارج نشود. انتهای پیام /
به گزارش خبرگزاری فارس از یاسوج با حضور آیت‌الله سید نصیر حسینی نماینده ولی‌فقیه در استان کهگیلویه و بویراحمد؛ استاندار فرماندهان نظامی و انتظامی و به همت شهرداری یاسوج آیین رونمایی از تندیس سردار حاج قاسم سلیمانی در بلوار عدل یاسوج برگزار شد. به گزارش فارس؛ با رونمایی از این تندیس از این بلوار عدل یاسوج به نام سردار حاج قاسم سلیمانی مزین شده و نام این سردار بزرگ بر تارک یکی از معابر اصلی شهر یاسوج خواهد درخشید. آیت‌الله سید نصیر حسینی نماینده ولی‌فقیه در استان در این آیین با تشکر و سپاس از مردم و مسوولان و قدردانی از شهردار و شورای شهر که این محفل و مجلس را به با یاد حاج قاسم برپا کردند گفت: سرداری که سر داد اما تسلیم نشد سرداری که دشمن خواست سر او نباشد و بر خاک افکنده شد و گمان کرد او را حذف کرده اما سردارهای زیادی به پا خاست و یاد او تبدیل به یک مکتب و جبهه و گفتمان شد. نماینده ولی‌فقیه در استان ادامه داد: دشمن اشتباه فکر کرد و به خطا رفت کسی که در را خدا می‌جنگد و به فرمان ولی‌فقیه حرکت می‌کند خون او می‌جوشد و زنده می‌شود. وی گفت: دشمن خواست سلیمانی نباشد اما سلیمانی‌ها به پا بخاستند و دیدیم که در آن روزها چه طوفان و حماسه‌ای ایجاد شد میلیون‌ها نفر در این تشییع شرکت کردند و تولد دوباره انقلاب رقم خورد آن چه که دشمن به دنبال آن بود برعکس شد و سلیمانی تبدیل به یک مکتب شد دشمن با همه نیرنگ به میدان آمد و خواست قلب مقاومت را در هم بکوبد اما مردم نیرنگ دشمن را باطل کردند. آیت‌الله حسینی گفت: درسی که باید بگیریم این است همه مسوولان و مردم این سرزمین بدانند کسی که در راه عزت این ملت به فرمان ولایت حرکت کرد تاریخ زندگی و مرگ او پر افتخار می‌شود و مزار او هم زیارتگاه انسان‌های بزرگ و آزادگان خواهد بود و هر کسی به ولایت پشت کند زندگی خفت‌بار خواهد داشت و مرگ او معلوم نیست چگونه خواهد بود شهادت فضیلت بزرگی است که شامل حال هر کسی نمی‌شود. به گزارش فارس در ادامه شهردار یاسوج با بیان اینکه همه ما مدیون حاج قاسم سلیمانی هستیم گفت: این بلوار به زیبایی ساخته خواهد شد چرا که باید زیبنده نام حاج قاسم سلیمانی باشد. انتهای پیام / ۸۲۰۰۹
به گزارش حوزه دانشگاهی خبرگزاری فارس، بسیج دانشجویی و اساتید دانشگاه‌های استان تهران طی بیانیه‌ای به مناسبت سالگرد شهادت سردار سلیمانی تاکید کردند: متن این بیانیه به شرح زیر است: بسم رب قاسم الجبارین یک سال گذشت با نهایت تاسف و تاثر از شهادت ناجوانمردانه سردار عزیز حاج قاسم سلیمانی و بعد از تحمل یک سال درد و محنت دوری او و یاران کم نظیرش همچون دکتر محسن فخری زاده‌ها، آنچه که در افکار عمومی ایران و کشورهای غرب آسیا را درگیر خود کرده؛ عدم واکنش متناسب با حجم و عمق این فاجعه بوده، هرچند سپاه پاسداران انقلاب اسلامی در حرکتی بی‌سابقه و مقتدرانه پادگان عین الاسد مورد اثبات موشک‌های خود قرار داده و هیمنه پوچ نظامی شصت ساله استکبار آمریکایی در جهان شکست؛ لکن داغ و خون سرداران جبهه مقاومت بیش از این‌ها ارزش داشته و دارد. لذا امت حزب‌الله این دست اقدامات را مقدمه‌ای بر انتقام سخت‌تر که همانا خروج آمریکا از منطقه است، می‌داند. و اما آنچه که فرزندان دانشجو و بسیجی این مرز و بوم بر آن تاکید دارند، رسیدگی هرچه سریع‌تر یا همان خون‌خواهی از عاملان و قاتلان آن قهرمانان ملی و اسلامی است. همانطور که قصاص قاتل از احکام قطعی و حقوق طبیعی هر انسانی است. خون‌خواهی و سیلی سخت یکی از توقعات آحاد ملت ایران و امت اسلام است؛ و حال آنکه انتقام نرم و پیگیری حقوقی آن جنایتکاران صفاک جزء مطالبات اصلی (اساتید و دانشجویان، و نخبگان جهان اسلام) می‌باشد. به همین منظور و با اطلاع از اقدامات صورت گرفته، مطالبه استنادات و ادله حقوقی از دستگاه‌های مسئول این خون‌خواهی [معاونت حقوق بشر قوه قضائیه، معاونت حقوقی نهاد ریاست جمهوری، معاونت حقوقی وزارت امور خارجه] یکی از وظایف‌های دانشجوهای بسیجی بوده و ما دانشجویان و اساتید دانشگاه‌های استان تهران نکات حقوقی ذیل را به جهت یاد آوری و رسیدگی قضایی تاکید می‌کنند: ۱ - این اقدام استکبار، نقض صریح کنوانسیون‌های چهارگانه از ژنو، حقوق عرفی، حقوق بین‌المللی و … می‌باشند. ۲ - طرح شکایت جزایی، کیفری و مدنی، عاملان و قاتلان توسط دولت جمهوری اسلامی به شورای حقوق بشر ملل متحد به جد دنبال شود. ۳ - این حرکت مذبوحانه آمریکا «نقض قائده آمره»، «نقض حقوق مخاصمات»، «نقض پیمان مودت ایران و آمریکا» بوده است. ۴ - این ترورکور نقض کنوانسیون ۱۹۷۳ پیرامون جلوگیری و مجازات «جرائم علیه اشخاص مورد حمایت بین‌المللی» من‌جمله ماموران سیاسی که البته که البته دولت آمریکا هم آن را به امضا رسانده است. ۵ - طرح دعوی حقوقی به علت «خسارت معنویی» ناشی از این اقدام تروریستی. ۶ - این ترور ناجوانمردانه نقض صریح بندهای متعدد «حقوق بشر دوستانه» می‌باشد. ۷ - پیگیری و خروج آمریکا از عراق طبق مصوبه مجلس آن کشور. ۸ - و اما آن حقوقی که بر دولت جمهوری اسلامی ایران مترتب می‌باشد: ۱ - ۸) «عمل متقابل»، «اقدام تلافی‌جویانه» و «دفاع مشروع» (ماده ۲۲ طرح مسئولیت بین الملی) ۲ - ۸) طرح شکایت حقوقی و کیفری در محاکم داخلی آمریکا. ۳ - ۸) پیگیری حقوق مجد در محاکم قضایی کشور عراق (بند ۳ موافقت ایران و عراق) ۴ - ۸) اجرای «قانون اقدام متقابل» که در اردیبهشت ۹۸ مصوب مجلس شورای اسلامی است. ۵ - ۸) انتصاب و پیگیری تخصصی قوه قضائیه در رابطه با یک قاضی مجرب. انتهای پیام /
به گزارش گروه شهری خبرگزاری فارس، کارگروه ویژه کمیته بررسی آلودگی هوا صبح امروز برگزار و نمایندگانی از شهرداری، استانداری و سازمان محیط‌زیست تهران در این جلسه حضور یافتند. حسین شهید زاده، مدیر عامل شرکت کنترل کیفیت هوای تهران در گفت‌وگو با خبرنگار شهری خبرگزاری فارس، با اشاره به برگزاری کارگروه ویژه کمیته بررسی آلودگی هوا گفت: پیشنهاد تعطیلی دو روزه تهران به معاون اول رئیس‌جمهور اعلام و تصمیم توسط ایشان ابلاغ می‌شود. وی افزود: مباحث دیگر مطرح‌شده در جلسه مانند جلسات قبلی کمیته بود و قرار شد تصمیم نهایی توسط آقای جهانگیری گرفته شود. به گزارش فارس، شاخص آلودگی هوا طی روزهای اخیر به شدت افزایش‌یافته و وضعیت تهران در شرایط قرمز قرار گرفته است. انتهای پیام /
به گزارش خبرگزاری فارس از قم، مدافعین سلامت در مجتمع درمانی فرقانی ایزدی دومین نوزاد ۶۰۰ گرمی متولد این مجتمع را پس از ۱۰۰ روز بستری با وزن هزار و هشتصد گرم روانه خانه کردند. این نوزاد در هفته بیست و هشتم بارداری و با وزن ۶۰۰ گرم در این مجتمع بدنیا آمد که به دلیل نارسی و کم‌وزنی شدید در بخش NICU بستری شد. خوشبختانه این نوزاد با مراقبت و درمان‌های به‌موقع در بخش مراقبت‌های ویژه نوزادان با سلامت از بیمارستان مرخص شد. انتهای پیام / ۲۲۵۸
به گزارش گروه سلامت خبرگزاری فارس، معاونت آموزشی وزارت بهداشت در واکنش به اعتراضات اخیر در خصوص زمان برگزاری چهل و هشتمین دوره آزمون دستیاری تخصصی پزشکی در اطلاعیه‌ای اعلام کرد: برگزاری آزمون پذیرش دستیار تخصصی در اسفندماه ۹۹ منطبق بر قانون است. در این اطلاعیه آمده است: پیرو اعتراضات اخیر به زمان برگزاری چهل و هشتمین دوره آزمون پذیرش دستیار تخصصی در اسفندماه ۹۹ و استناد به برخی مصوبات و آیین‌نامه‌های دوره‌های آموزش دستیار تخصصی مبنی برگزاری این آزمون یکبار در سال به اطلاع می‌رساند: آزمون برگزار شده در اردیبهشت‌ماه سال ۱۳۹۹، در واقع آزمون به تعویق افتاده اسفند ماه ۹۸ به علت شرایط خاص اپیدمی بیماری کووید- ۱۹ در کشور بوده است. لذا طبق آیین‌نامه مذکور برگزاری آزمون پذیرش دستیار تخصصی در اسفند ماه ۹۹ دقیقا عمل به همین قانون است. با توجه به اعتراضات اخیر به زمان برگزاری چهل و هشتمین دوره آزمون پذیرش دستیار تخصصی در اسفند ۹۹ و تلاش مجموعه معاونت آموزشی وزارت بهداشت بر همراهی و مساعدت حداکثری با داوطلبان گرامی، خاطرنشان می‌شود گاهی این تغییرات و جابجایی‌ها به خصوص در زمانی که کلیه زوایای آن سنجیده نشود خود باعث ایجاد نابسامانی‌هایی می‌شود که عوارض سنگینی به همراه دارد. به همین دلیل نظم و برنامه داشتن یکی از کلیدی‌ترین مفاهیم در مدیریت آموزش است که عدول از آن در بسیاری از موارد آسیب‌رسان خواهد بود. معاونت آموزشی وزارت بهداشت همچنین در خصوص برگزاری این آزمون خاطرنشان کرده است: اعتراض‌های مطرح‌شده در خصوص آزمون دستیار تخصصی توسط دبیرخانه‌های ذیربط در معاونت آموزشی وزارت بهداشت درمان و آموزش پزشکی به دقت بررسی‌شده و با در نظر گرفتن همه ابعاد موضوع و بررسی حقوقی آن سعی شده است بهترین تصمیم در این زمینه اتخاذ شود که جزئیات آن قبلا هم اطلاع‌رسانی شده است. معاونت آموزشی وزارت بهداشت در ادامه به منظور شفاف شدن بیشتر موضوع، در موارد علل مطرح‌شده در خصوص تعویق امتحان دوره ۴۸ آزمون پذیرش دستیاری توسط برخی از داوطلبین، توضیحاتی را برای برطرف شدن ابهامات مطرح‌شده به شرح زیر ارائه داده است: برخی با اشاره به مصوبات و آیین‌نامه‌های دوره‌های آموزش دستیار تخصصی، که در آن ذکر شده است آزمون یکبار در سال در بهمن یا اسفند برگزار می‌شود، ایراد می‌گیرند که برگزاری آزمون دستیاری در اسفند ۹۹ غیر قانونی است. اتفاقا برگزاری این آزمون در اسفند ۹۹ دقیقا عمل به این قانون است و باید در نظر داشت که آزمون برگزار شده در اردیبهشت‌ماه سال ۱۳۹۹، در حقیقت آزمون به تعویق افتاده اسفند ماه ۹۸ به علت شرایط خاص اپیدمی بیماری کووید- ۱۹ در کشور بوده است. بنابراین، امسال طبق آیین‌نامه، امتحان پذیرش دستیار یکبار و در اسفند ماه ۹۹ برگزار خواهد شد. در مواردی که معترضین به برگزاری آزمون، به رای صادره هشتاد و دومین نشست شورای آموزش پزشکی پزشکی و تخصصی مورخه ۲۰ / ۱۱ / ۱۳۹۴ در خصوص منابع آزمون اشاره می‌کنند، علاوه بر اینکه منابع در کمیته‌های تخصصی بر اساس حداقل یادگیری مورد انتظار از پزشکان عمومی تعیین‌شده است، همانگونه که ذکر شده منابع هر سال تعیین و اعلام می‌شود که امسال هم این اتفاق افتاده است. همچنین هیچ اقدامی در مورد تغییر کتاب مرجع قبل از ۳ سال رخ نداده است. در مورد یکسان بودن منابع آزمون پیش‌کارورزی و پذیرش دستیار نیز، منابع دوره ۴۸ پذیرش دستیار و شهریور ۱۴۰۰ پیش‌کارورزی نیز که مربوط به یک نیمسال تحصیلی است یکسان می‌باشد. در مورد استناد به نامه شماره ۴۶۴ دبیرخانه شورای آموزش پزشکی عمومی به تاریخ ۳۱ / ۶ / ۹۹، ذکر شده است منابع کما فی السابق به شرح لیست پیوست، ارسال‌شده است. کما فی السابق به ارسال پیوست نامه و معرفی منابع توسط دبیرخانه بر می‌گردد. در مورد اشاره به رای صادر در نودمین نشست شورای آموزش پزشکی و تخصصی مورخ ۱۱ / ۹ / ۱۳۹۷، ذکر شده حداقل اعتبار منابع برگزاری آزمون به مدت ۲ سال است و این مصوبه مغایرتی با منابع اعلام‌شده برای دوره ۴۸ آزمون پذیرش دستیار ندارد. کمااینکه، در منبع اعلام‌شده جهت دوره ۴۷ به صراحت اعلام‌شده است که از دوره ۴۸، منبع زنان تغییر پیدا می‌کند و نام و اطلاعات کتاب‌شناختی منبع اعلام‌شده برای این دوره، به طور کامل آورده شده است. با در نظر گرفتن موارد فوق‌الذکر، مشخص می‌شود که اعتراضات وارده در خصوص آزمون دستیار تخصصی مبنای قانونی موجهی ندارد و باید این واقعیت را در نظر گرفت که تغییر تاریخ آزمون و موکول کردن آن به سال بعد مشکلات زیادی را با توجه به تلاقی با ماه مبارک رمضان و زمان انتخابات ریاست جمهوری می‌تواند به همراه داشته باشد. ضمن اینکه زمان زیادی لازم است تا به اعتراضات داوطلبان رسیدگی شود و این ممکن است کار اعلام به موقع نتایج آزمون و شروع تحصیل دستیاران را با مشکل مواجه سازد. بویژه اینکه بعضی از رشته‌ها نیاز به زمان کافی برای انجام مصاحبه دارند و تاخیر در برگزاری آزمون مشکلات زیادی را برای این دسته از داوطلبان ایجاد خواهد کرد. همچنین داوطبانی که قبول شده‌اند باید فرصت کافی داشته باشند که برای اقامت در شهر هدف و تحصیل فرزندان خود برنامه‌ریزی نموده و شرایط را فراهم نمایند. هرگونه تاخیر در برگزاری آزمون با کاستن فرصت لازم برای فراهم آوردن زمینه اقامت، خود آسیبهای جدی برای پذیرفته شدگان به همراه خواهد داشت. بنابراین بهترین تصمیم در این زمینه، برگزاری آزمون پذیرش دستیار تخصصی در تاریخ اعلام‌شده می‌باشد و برای همه داوطلبان گرامی آرزوی موفقیت داریم. به گزارش فارس، مخاطبان خبرگزاری فارس با ثبت سوژه‌ای با عنوان «آزمون دستیاری اسفند ۹۹ به زمان مناسبی انتقال یابد» خواستار پیگیری این موضوع شده بودند. انتهای پیام /
به گزارش خبرگزاری فارس از قزوین، حجت‌الاسلام میلاد قلی‌پور، فعال فرهنگی و اجتماعی استان قزوین در گفت‌وگو با خبرگزاری فارس در قزوین گفت: شهید حاج قاسم سلیمانی اسطوره تاریخ شد، هست و خواهد ماند و اسطوره‌های بزرگی را نیز خواهد ساخت. وی افزود: اخلاص در عمل ویژگی بسیار مهمی است که همه عالم به آن تکیه می‌کنند و این رمز ماندگاری سردار سلیمانی در کشور ما و در تمام دنیا است. قلی‌پور اضافه کرد: از دیگر خصوصیات بارز سردار سلیمانی، ولایت‌مداری و دلسوزی برای مظلومان در تمام عالم است، برای او فرقی نمی‌کرد که خانواده‌ای در ایران یا خانواده‌ای در سوریه دچار مشکل و ترس از وجود دشمن و ناامنی شوند، همه‌جا پای‌کار بود. وی اظهار کرد: شهید سلیمانی آمد تا نشان بدهد ظالم در همه جای عالم محکوم است و پوشش، مدل و مسیر او تفاوت ندارد و همین امر عاملی شد برای این‌که این شهید سرافراز در دل‌های جهانیان نفوذ کند. این فعال فرهنگی و اجتماعی تأکید کرد: مسئله دیگری که در ماندگاری حاج قاسم تأثیر به‌سزایی داشت، این بود که اهل حزب و گروه و جناح نبود و فقط برای مردم کار می‌کرد، برگرفته از مردم بود و خود را سربازی برای ولایت می‌دانست، همه این عوامل، مسائلی بود که حاج قاسم را متمایزتر از همه انسان‌های عالم در این روزگار کرد. وی اذعان کرد: مکتب حاج قاسم ادامه مکتب امام‌خمینی (ره) و ادامه مکتب مقام معظم رهبری و قطعا ادامه مسیر سیدالشهدا است، زیرا در مکتب حاج قاسم که برگرفته از مکتب سیدالشهدا بود ظلم جایگاهی نداشت، هم‌چنین در مکتب امام‌حسین (ع)، از خودگذشتگی و ایثار نقطه‌های بزرگی بود که در مکتب امام (ره) و حاج قاسم نیز این امر از نکات برجسته بود. قلی‌پور عنوان کرد: نقطه اصلی نگاه حاج قاسم این بود که عمل کردن بهتر از شعار دادن است، شاخصه اصلی نگاه ایشان دقت به زوایای گوناگون کارهایی بود که لبخند و مسرت را بر چهره دیگران قرار می‌داد. در مکتب حاج قاسم، سخنرانی معنا نداشت این فعال فرهنگی و اجتماعی در ادامه گفت‌وگو به مرد میدان بودن سردار سلیمانی اشاره کرده و تصریح کرد: در مکتب حاج قاسم حرف و سخنرانی معنایی نداشت، بلکه خودشان را مرد می‌دانی می‌دانستند که با بیان و کلامش تمام‌قد آمده بود تا بایستد و بگوید من با همه وجودم، با جانم، با مالم و با همه هستی خویش آمده‌ام تا مرد این میدان باشم و جانم را در راه اسلام و انقلاب و دفاع از مظلومان فدا کنم. وی بیان کرد: سردار سلیمانی مرد میدان بود و امروز اگر کسی می‌خواهد در مکتب ایشان قدم بردارد، حرف بزند و یا قلم بزند، باید خود را مرد میدان اتفاقات سخت بداند، امروز مرد میدان مطالبات مردم و مرد میدان گرفتاری‌های مردم بودن از اهمیت به‌سزایی برخوردار است، امروز هر کس اگر خود را در مکتب حاج قاسم می‌داند باید سپر بلای مشکلات و گرفتاری‌های مردم باشد. قلی‌پور یادآور شد: در ارتباط با دغدغه‌های امروز جامعه تصریح کرد: امروز مردم دغدغه فرهنگی دارند، دغدغه‌های اجتماعی و معیشتی و اقتصادی دارند و اگر کسی واقعا خود را ادامه‌دهنده مسیر حاج قاسم و رهرو ایشان می‌داند باید این نکته‌ها را به تأسی از حاج قاسم بداند؛ در مکتب حاج قاسم یک‌روز در نقطه‌ای از کشور سیل آمد، حاج قاسم آن‌جا بود، یک روز در نقطه‌ای دیگر زلزله آمد، حاج قاسم آن‌جا بود، و روزی هم فرماندهی عملیات جنگ در سوریه را برای از بین بردن داعش به عهده می‌گیرد، این مکتب حاج قاسم است، به این معنا که هر جا نیاز شد باید مانند یک سرباز و بدون چون و چرا پا در رکاب ولی خود باشیم. مسؤولان برای ادامه راه حاج قاسم، با فساد در دستگاه‌هایشان بجنگند این فعال فرهنگی و اجتماعی در ادامه خطاب به مسؤولان گفت: بنده به مسؤولان نظام جمهوری اسلامی توصیه می‌کنم ادامه‌دهنده راه حاج قاسم باشند، حاج قاسم مردم میدان مبارزه بود، این عزیزان نیز برای ادامه راه این شهید بزرگوار، با فساد در دستگاه‌های خود بجنگید و مشکلات و دغدغه‌های مردم را حل کنند. وی اظهار کرد: امروز رهرو حاج قاسم بودن به معنای فهم و حل معضلات و مشکلات مردم جامعه است، امروز رهرو حاج قاسم بودن به این معنا است که هر جا فساد را مشاهده کردیم فریاد بزنیم و هر کجا که اشکالی دیدیم مطالبه کنیم، زیرا مطالبه‌گری نکته مهمی است که لازم است از رهرو حاج قاسم برآید. قلی‌پور در پایان ضمن گلایه از عدم برگزاری برنامه‌های بزرگ و مبسوط برای سالگرد سردار سلیمانی در کشور عنوان کرد: ای کاش در استان ما و در کشور برنامه‌های مبسوطی همراه با رعایت پروتکل‌های بهداشتی با موضوع حاج قاسم صورت می‌گرفت، البته برنامه‌های جسته و گریخته‌ای در کشور و استان صورت گرفته است، اما جا داشت یک مراسم ویژه در هر استان با رعایت پروتکل‌های بهداشتی انجام شود. انتهای پیام /
سلامتی بسیار مهم است و ممکن است این انتظارها باعث به خطر افتادن جان شما و عزیزانتان شود. امروزه با پیشرفت تکنولوژی و تمایل مشاغل مختلف به ارائه خدمات آنلاین، روند پاسخگویی و خدمت‎رسانی به میزان قابل‌توجهی بهبود یافته است. به‎گونه‌ای که صنعت پزشکی و درمانی نیز امروزه بخشی از خدمات خود را به صورت آنلاین ارائه می‌نماید. امروزه پلتفرم‌های مختلفی مانند دکتردکتر، اسنپ دکتر، پذیرش ۲۴، دکتر ساینا، پزشک آنلاین و … وجود دارند که خدماتی مانند مشاوره آنلاین پزشکی، نوبت‌دهی آنلاین، ویزیت آنلاین و … را ارائه می‌نمایند. این سامانه‌ها زمان انتظار افراد برای ثبت نوبت، مشاوره و کسب اطلاعات از پزشک موردنظرشان را به میزان قابل‌توجهی کاهش داده است. همچنین به دلیل آنلاین بودن، دیگر نیازی به حضور فرد در مطب یا بیمارستان نیست و در نتیجه محدودیت جغرافیایی را نیز از بین برده است. اما نکته حائز اهمیت این است که صاحبان این پلتفرم‌ها چگونه می‌توانند ارتباط خود با مشتریان و همچنین پزشکان و متخصصان ثبت‌شده در سامانه خود را مدیریت کنند؟ در شرایط کنونی که به دلیل شیوع ویروس کرونا، تمایل افراد به خدمات آنلاین بیشتر شده است و مردم ترجیح می‌دهند به‌جای رفتن به مکان‌های عمومی، در خانه بمانند و به صورت غیرحضوری مشاوره یا ویزیت شوند، حجم تماس‌ها و پیام‌های ارسالی به این سامانه‌های آنلاین و پزشکان بسیار افزایش‌یافته است. علاوه بر این، با پیشرفت تکنولوژی و اعتماد مردم به خدمات و سرویس‌های آنلاین، میزان درخواست مشاوره آنلاین پزشکی نیز به مراتب بیشتر شده است. مدیریت و پاسخگویی به این درخواست‌ها در صورت عدم پیش‌بینی نیازهای ارتباطی می‌تواند منجر به نارضایتی و از دست دادن مشتریان شود. در نتیجه لازم است یک راهکار ارتباطی مطمئن به منظور مدیریت و پاسخگویی به تمامی درخواست‌ها در نظر گرفته شود تا با کمترین تاخیر و بهترین کیفیت، به مشتریان پاسخ داده شود. سیستم تلفن سازمانی (VoIP) نکسفون با امکانات و مزایای متعددی که دارد، می‌تواند راهکاری مطمئن برای سامانه مشاوره آنلاین پزشکی و افرادی باشد که قصد دارند خدمات خود را به صورت آنلاین و تلفنی به مشتریان ارائه نمایند. از امکانات و ویژگی‌های متعدد تلفن ثابت سازمانی نکسفون می‌توان به موارد زیر اشاره کرد: سرشماره ثابت تهران یا کشوری نکسفون با ارائه دو سرشماره ثابت تهران و کشوری این امکان را به سازمان‌ها می‌دهد تا از یک شماره ثابت استفاده کنند و به دلیل عدم وابستگی این تلفن به خطوط مخابراتی، در صورت جابجایی و یا داشتن چندین شعبه می‌توانند از همان سرشماره استفاده کنند. نکته حائز اهمیت این است که هر مشاور یا دکتر که بخواهد با بیمار تماس می‌گیرد بدون نیاز به تماس با تلفن شخصی می‌تواند از پنل نکسفون و داخلی خود که آن پلتفرم در اختیارش قرار می‌دهد استفاده کند و در نتیجه سرشماره سازمانی به بیمار نمایش داده می‌شود. تخصیص نامحدود داخلی یکی از مهم‌ترین ویژگی‌های تلفن ویپ نکسفون این است که سازمان‌ها می‌توانند به تعداد مشاوران، پزشکان و کارمندان خود شماره داخلی تخصیص دهند. در نتیجه تمامی جلسات غیرحضوری و تلفنی با استفاده از یک سرشماره ثابت توسط افراد برقرار می‌شود که علاوه بر حرفه‌ای‌تر به نظر رسیدن، شماره شخصی افراد را نیز مخفی نگه می‌دارد. کاهش هزینه‌های ارتباطی تعرفه تماس نکسفون در مقایسه با سایر اپراتورها تا ۵۰ ٪ ارزان‌تر بوده و همچنین کلیه تماس‌های درون‌شبکه‌ای نکسفون نیز رایگان است. در نتیجه تمامی هماهنگی‌های و تماس‌ها درون سازمانی رایگان خواهد بود و دیگر نیازی به استفاده از تلفن همراه و صرف هزینه‌های بالای تماس نیست. دسترسی آسان از طریق پنل تحت‌وب و اپلیکیشن نکسفون پرو به دلیل اینترنتی بودن نیازی به تجهیزات و سرور ندارد و علاوه بر IP Phone، بر روی هر دستگاه هوشمند متصل به اینترنت مانند تلفن همراه، تبلت، کامپیوتر و … قابل‌دسترسی است. در نتیجه پزشکان می‌توانند شماره داخلی خود را بر اپلیکیشن نکسفون خود تنظیم کنند و بدون محدودیت جغرافیایی و در هر مکانی که هستند، به تماس‌ها پاسخ دهند و جلسات مشاوره یا ویزیت خود را برگزار کنند. قابلیت تلفن گویا (IVR) یکی از مهم‌ترین قابلیت‌های نکسفون، سیستم تلفن گویا (IVR) است. سیستم تلفن گویا این امکان را به این سازمان‌ها می‌دهد تا با ایجاد یک منوی خودکار، تمامی بخش‌های فعال را با شماره داخلی مشخص کنند. در نتیجه تماس‌ها به صورت خودکار و بدون نیاز به شماره‌گیری مجدد به بخش مربوطه منتقل می‌شوند و تماس‌گیرنده در صف تماس واحد مربوطه منتظر می‌ماند. همچنین این سیستم امکان اتصال به صندوق صوتی را نیز فراهم می‌کند و در صورت عدم پاسخگویی داخلی موردنظر، تماس به صندوق صوتی هدایت می‌شود. کنفرانس صوتی با نکسفون همچنین می‌توان تماس‌های گروهی نیز برگزار کرد. این قابلیت برای برگزاری جلسات مشاوره بسیار کارآمد است، چرا که می‌توان مشاوره گروهی را بدون نیاز به حضور همه افراد در یک مکان مشترک برگزار کرد. فکس آنلاین یکی دیگر از امکانات پرکاربرد نسکفون، قابلیت فکس آنلاین است. با استفاده از این قابلیت نیاز سازمان‌ها به دستگاه فکس سنتی برای ارسال و دریافت فکس از بین خواهد رفت. این قابلیت به‌خصوص برای پزشکان و مشاوران فعال در پلتفرم‌های آنلاین بسیار کارآمد است، چرا که می‌توانند بدون نیاز به حضور در یک مکان خاص، اطلاعات و پرونده‌های پزشکی را با هر فرمت و حجمی با استفاده از تلفن همراه یا کامپیوتر بر بستر اینترنت ارسال و دریافت نمایند. تلفن ثابت سازمانی نکسفون پرو، مبتنی بر فناوری Hosted PBX بوده و تمامی امکانات و خدمات موردنیاز سازمان‌ها را بر بستر اینترنت ارائه می‌نماید. در نتیجه شرکت‌ها و سازمان‌ها به منظور دسترسی به تلفن سازمانی، از طریق اینترنت و با استفاده از دستگاه تلفن، پنل وب و یا اپلیکیشن موبایل می‌توانند از تلفن ثابت خود استفاده کنند. تنظیمات و مدیریت این سیستم بسیار ساده بوده و تنظیمات و امکانات این سرویس نظیر تعریف و تخصیص داخلی‌ها، مدیریت تماس‌ها، صف تماس و … تنها از طریق یک پنل تحت وب و به راحتی صورت می‌گیرد. برای کسب اطلاعات بیشتر می‌توانید فرم مشاوره رایگان را تکمیل نمایید تا تیم فروش نکسفون با شما تماس بگیرند.
به گزارش خبرنگار تعلیم و تربیت خبرگزاری فارس، کودکان ایرانی همچون اغلب کودکان جهان تحت تأثیر تبلیغاتی محصولات هالیوودی قرار دارند و طبیعی است که با وجود این حجم بالای از تبلیغات، مفهوم «قهرمان» و «قهرمانان» را با ابرقهرمان‌های خیالی هالیوود بشناسند. با این همه بعد از شهادت سپهبد شهید حاج قاسم سلیمانی، این شهید عزیز نیز در نگاه بسیاری از کودکان ایرانی به عنوان یک نمونه واقعی از قهرمانان شناخته شد. در این کلیپ تعدادی از بچه‌های ایرانی از این می‌گویند که دوست دارند در آینده چه کاری داشته باشند. آنها از تصورات خود درباره قهرمانان می‌گویند و اینکه آیا دوست دارند، قهرمان شوند یا خیر؟ این کلیپ در قالب پویش ملی «قهرمان من» تولید شده است: پویش ملی «قهرمان من» با هدف معرفی و عرضه محصولات کودک و نوجوان با محوریت این شهید عزیز به همت مجمع نوشت‌افزار ایرانی اسلامی «ایران نوشت» برگزار می‌شود. «قهرمان من» قصد دارد تا ضمن اطلاع‌رسانی و معرفی محصولات تولید شده در راستای ادای دین تولیدکنندگان به این شهید بزرگ، بسترهای تهیه این محصولات را برای مخاطبان سراسر کشور و علاقه‌مندان حاج قاسم سلیمانی فراهم کند. علاقه‌مندان جهت کسب اطلاعات بیشتر می‌توانند به پایگاه اینترنتی www. ghahreman. ir مراجعه کنند. ویژه‌نامه مرد میدان را همزمان با ایام سالگرد شهادت سردار حاج قاسم سلیمانی در خبرگزاری فارس بخوانید. انتهای پیام /
به گزارش خبرگزاری فارس از بندرعباس، عبدالمجید کرمی اظهار کرد: ماموران پلیس آگاهی استان به‌منظور پیشگیری از سرقت ودستگیری سارقان، طرح مبارزه با سارقان وسائط نقلیه را به مدت ۷۲ ساعت در سطح استان اجرا کردند. وی افزود: کاراگاهان اداره مبارزه با سرقت پلیس اگاهی در اجرای این طرح بضمن شناسایی نقاط آلوده با گشت زنی‌های مستمر پنهان و آشکار و انجام ایست و بازرسی‌های مقطعی و بازدید از پارکینگ‌ها و توقفگاه تعداد ۵۱ دستگاه موتور سیکلت سرقتی، ۱ عدد پلاک مسروقه کشف و ۳۲ دستگاه خودرو دارای دستور قضایی شناسایی و توقیف کردند. این مسؤول انتظامی اظهار داشت: در این طرح تعداد ۱۷ نقر سارق موتور سیکلت شناسایی و در چند عملیات دستگیر و با تشکیل پرونده جهت سیر مراحل قانونی به مراجع قضایی معرفی و اموال مکشوفه به مالبختگان تحویل گردید. رئیس پلیس آگاهی استان هرمزگان با تاکید بر استمرار طرح‌های پاکسازی نقاط و محلات آلوده از وجود مخلان نظم عمومی و سارقان به منظور پیشگیری از وقوع سرقت در استان از عموم شهروندان خواست نسبت به نگهداری و حفاظت از وسایل نقلیه، منازل خود توجه و جدیت بیشتری داشته و در محیط پرامونی خود در صورت مشاهده و برخورد با هرگونه موارد مشکوک در اسرع وقت از طریق تلفن فوریت‌های پلیسی ۱۱۰ اطلاع دهند تا در کمترین زمان ممکن نسبت به شناسایی جرم و دستگیری مجرمان اقدام شود. انتهای پیام / ۸۸۰۵۵
به گزارش خبرگزاری فارس از قم، در پیام تسلیت آیت‌الله مکارم شیرازی آمده است: خبر رحلت عالم ربانی، مجاهد خستگی‌ناپذیر حضرت آیت‌الله آقای حاج شیخ محمدتقی مصباح یزدی موجب تأثر و تاسف گردید. در این پیام آمده است: عالمی فرزانه، فاضل و با تقوا که همواره از نظام اسلامی دفاع نمود. شاگردان فاضلی تربیت کرد و سخنرانی‌های بسیار سودمندی داشت و زندگی او سراسر خدمت به اسلام و مکتب اهل‌بیت (ع) بود. در این پیام افزوده‌شده است: اینجانب این ضایعه‌ی بزرگ را به حوزه‌های علمیه، شاگردان و خصوصا بیت مکرم ایشان تسلیت عرض می‌کنم و علو درجات او را از خداوند مسألت نموده و برای تمامی وابستگان ایشان صبر و اجر فراوان خواهانم. انتهای پیام / ۲۲۵۸ / خ
به گزارش خبرنگار اقتصادی خبرگزاری فارس، پس از بهره‌برداری از پالایشگاه ستاره خلیج‌فارس و فازهای مختلف میدان گازی پارس جنوبی، مقدار تولید گازمایع LPG در کشور افزایش چشمگیری یافت. بررسی موازنه تولید و مصرف گازمایع در ایران نشان می­دهد سالانه بیش از ۱۴ میلیون تن از این ترکیب هیدروکربنی در کشور تولید می­شود. از این مقدار تنها ۲ میلیون تن آن در کشور مورد مصرف قرار گرفته، حدود ۶ میلیون تن آن صادر شده و باقیمانده نیز در خط لوله سراسری تزریق‌شده و یا در فلرها می­سوزد. بر اساس قانون سهم وزارت نفت و شرکت‌های تابعه از منابع مالی حاصل از صادرات فرآورده­هایی همچون متان، میعانات گازی و نفت خام ۱۴ ٫ ۵ درصد است. اما قانون درباره سهم این وزارتخانه از صادرات گازمایع LPG و اتان سکوت کرده و درصدی تعیین نکرده است. وزارت نفت در حالی سهم ۱۰۰ درصدی از درآمد صادراتی گازمایع دارد که بنابر گزارش مرکز پژوهش­های مجلس هیچ مبنای قانونی برای این کار وجود ندارد. * سهم انحصاری وزارت نفت از صادرات LPG در گزارش مرکز پژوهش‌ها آمده است: «برای تحلیل قواعد مالی ناظر بر صادرات گاز می­بایست گاز را به دو گروه گاز طبیعی و سایر موارد تقسیم کرد. در قانون بودجه سال ۱۳۹۸ مقرر گردید که شرکت ملی گاز از صادرات گاز طبیعی، سهمی ۱۴ ٫ ۵ درصدی داشته باشد. گفتنی است مبنای منطقی انتخاب رقم ۱۴ ٫ ۵ درصد برای سهم شرکت ملی گاز مشخص نیست. محصولات صادر شده توسط شرکت ملی گاز که به عنوان گاز طبیعی شناخته نمی­شود از منظر قانونی در رابطه با قواعد مالی تسهیم منافع دارای ابهام است. به عنوان نمونه این موضوع می­توان به صادرات LPG که توسط شرکت ملی گاز انجام می­شود اشاره کرد. صادرات این محصول سالیانه بالغ بر ۲ میلیارد دلار منابع ایجاد می­کند که شرکت ملی گاز (بدون وجود مبنای قانونی) ۱۰۰ درصد این منابع را جزو درآمدهای شرکت شناسایی کرده و منابع عمومی هیچ سهمی از این درآمد ندارد که به­ نظر می­رسد باید این مسئله مورد بازبینی قرار گیرد. حتی در صورت مسکوت بودن قانون در قبال انفال، بر اساس مبانی حقوق عمومی منافع حاصل از آن در اختیار حاکمیت است و دلیل بهره‌برداری شرکت ملی گاز از این منابع مشخص نیست». * هدررفت بیش از ۵ ٫ ۵ میلیون تن LPG در سایه تعارض منافع وزارت نفت اصرار وزارت نفت به خام‌فروشی LPG در حالی صورت می­گیرد که اگر گازمایع تولیدی کشور در مواردی همچون خوراک پتروشیمی­های اولفینی و سوخت خودروها (اتوگاز) مصرف شود، درآمدی چندین برابری نسبت به صادرات این محصول با ارزش خواهد داشت. همچنین اگر فقط ۲ میلیون تن از گازمایع تولیدی به عنوان اتوگاز مصرف شود، سالانه بیش از ۱ میلیارد دلار درآمد برای کشور به همراه خواهد داشت. اما همین نفع ۱۰۰ درصدی وزرات نفت از صادرات LPG باعث ایجاد تعارض منافع این وزارتخانه شده و باعث می­شود که وزرات­خانه مذکور، مانع مصرف گازمایع در داخل کشور شود تا بتواند با خام‌فروشی هر چه بیشتر LPG درآمد بیشتری را برای سازمان خود تامین کند. به عنوان مثال در صورت استفاده از LPG در خودروها و صادرات بنزین معادل، درآمد وزارت نفت تنها ۱۴ ٫ ۵ درصد از کل درآمد صادراتی بنزین خواهد بود درحالیکه اگر این LPG مستقیما توسط وزارت نفت صادر شود، ۱۰۰ درصد از درآمدهای صادراتی گاز مایع نصیب این وزارتخانه می‌شود. در نتیجه این تعارض منافع باعث می‌شود که علیرغم صرفه اقتصادی دولت و مردم از توسعه صنعت اتوگاز و همچنین علیرغم محدودیت صادراتی LPG، این وزارتخانه حاضر نباشد که زیرساختی برای مصرف مردم از LPG در خودروها ایجاد کند. تأثیر این تعارض منافع تا جایی بوده که هم‌اکنون وزارت نفت حاضر است سالانه بیش از ۵ ٫ ۵ میلیون تن گازمایع تولیدی از پارس جنوبی را به خط لوله گاز سراسری تزریق کرده یا در مشعل­ها بسوزاند ولی به خودروها ندهد (سند). البته در این بین یکی از اشتباهات متداولی که مخالفین استفاده از اتوگاز در خودروها انجام می‌دهند این است که تصور می‌کنند LPG قرار است جای CNG را در سبد سوخت کشور بگیرد؛ در حالی که ظرفیت جایگزینی بنزین و گازوئیل به حدی زیاد است که هر دو سوخت CNG و LPG می‌توانند بدون تعارض و رقابت با یکدیگر سهم خود را در سبد سوخت کشور به دست آورند و اتفاقا این هنر سیاست‌گذار است که چگونه به تنظیم‌گری بپردازد که بتوان از مزایای این دو سوخت پاک در سبد انرژی‌بخش حمل و نقل استفاده کرد. * مصادره ۱ ٫ ۶ میلیارد دلار از بودجه کشور توسط شرکت گاز به روایت دیوان محاسبات در این بین دیوان محاسبات نیز در گزارش تفریغ بودجه سال ۹۸ به موضوع ابهام قانونی درباره سهم ۱۰۰ درصدی وزارت نفت و شرکت ملی گاز از درآمدهای صادراتی LPG پرداخته و بر ضرورت بازبینی و تعیین تکلیف درآمدهای صادراتی این هیدروکربن تاکید کرده است. در بخشی از این گزارش آمده است: «شرکت ملی گاز ایران در سال ۱۳۹۸ مبلغ ۱ ٫ ۶ میلیارد دلار بابت فروش صادراتی گاز مایع (ال. پی. جی) وصول نموده است که جزء درآمد این شرکت محاسبه می‌گردد. لیکن به دلیل خلاء قانونی، سهم صندوق توسعه و سهم دولت از این منابع درآمدی محاسبه و پرداخت نمی‌شود. شایان ذکر است در قوانین بودجه سنواتی صرفا صادرات گاز طبیعی در فرآیند تسهیم دولت و صندوق توسعه ملی و شرکت ملی گاز ایران مورد توجه قرار گرفته است». همچنین جلیل سالاری قائم‌مقام اسبق شرکت ملی پالایش و پخش فرآورده‌های نفتی نیز با اشاره به شیوه نادرست اختصاص ۱۰۰ درصد درآمدهای LPG صادراتی به وزارت نفت گفت: «در سایه سکوت قانون تمامی درآمد حاصل از LPG صادراتی از فازهای پارس جنوبی به شرکت ملی گاز می‌رسد. حال سوال اصلی این است که روی چه حسابی این اقدام صورت می‌گیرد؟ چرا باید بخشی از آن در خطوط لوله گاز طبیعی و فلرها هدر برود و بسوزد؟ باید سهم صندوق توسعه ملی از منابع حاصل از صادرات نفت خام و میعانات گازی و کل مشتقات نفتی صادراتی از جمله LPG دریافت شود و سهم وزارت نفت و شرکت ملی گاز مشابه گاز صادراتی از صادرات LPG هم ۱۴ ٫ ۵ درصد باشد». در نتیجه به نظر می‌رسد با توجه به مبنای مبهم قانونی درباره سهم ۱۰۰ درصدی شرکت ملی گاز از درآمدهای صادراتی LPG و همچنین کسری بودجه شدید دولت در سال آینده، ضرورت تعیین تکلیف این موضوع در کمیسیون تلفیق مجلس شورای اسلامی بیش از گذشته اهمیت می‌یابد. انتهای پیام /
به گزارش گروه بین‌الملل خبرگزاری فارس، «ریاض المسعودی» نماینده ائتلاف سائرون گفت که توافقنامه راهبردی با آمریکا هیچ نتیجه‌ای نداشته و ضرورت دارد که این توافقنامه لغو شود. المسعودی در مصاحبه با وبگاه «المعلومه» همچنین بر ضرورت بین‌المللی کردن پرونده ترور شهیدان حاج قاسم سلیمانی و ابومهدی المهندس در صورت عدم اقدام جدی دولت «مصطفی الکاظمی» در این خصوص تأکید کرد. او افزود که توافقنامه چارچوب راهبردی امضاشده با آمریکا هیچ نتیجه‌ای را حاصل نکرده بلکه محدودیتی برای عراق در زمینه امضای هر گونه توافقنامه راهبردی با یک کشور دیگر ایجاد کرده است لذا ضروری است که این توافقنامه لغو شود. این نماینده ائتلاف سائرون همچنین تأکید کرد که دولت بایستی هر چه سریع‌تر تجاوز آمریکا علیه فرماندهان پیروزی در فرودگاه بغداد را اعلام کند و اگر این کار را نکند در آن صورت این قضیه برای رسیدگی و احقاق حق به دادگاه‌های بین‌المللی ارجاع داده خواهد شد. المسعودی همچنین اظهار داشت که دولت مصطفی الکاظمی موضع روشنی در قبال حضور آمریکا نداشته و سعی دارد مصوبه پارلمان درباره اخراج نظامیان آمریکا از عراق را به تعویق بیاندازد. آمریکا سال پیش در اقدامی تروریستی سپهبد حاج قاسم سلیمانی، فرمانده نیروی قدس سپاه و ابومهدی المهندس، جانشین رئیس الحشد الشعبی را به همراه نیروهای همراه آن دو در نزدیکی فرودگاه بغداد هدف قرار داد و به شهادت رساند. پارلمان عراق در واکنش به این اقدام، طرح اخراج نظامیان آمریکا از این کشور را به تصویب رساند. انتهای پیام / م
رحیم زارع نماینده مردم آباده در مجلس شورای اسلامی در گفت‌وگو با خبرنگار پارلمانی خبرگزاری فارس، با اشاره به نشست امروز صبح کمیسیون تلفیق بودجه سال ۱۴۰۰ گفت: در این جلسه اعضای کمیسیون مصوب کردند نرخ واردات کالاها در گمرک بر اساس ارز نیمایی محاسبه شود. وی افزود: در سال جاری نرخ واردات کالاها در گمرک بر اساس ارز ۴۲۰۰ تومانی محاسبه می‌شود. سخنگوی کمیسیون تلفیق بودجه سال ۱۴۰۰ اظهار داشت: در جلسه امروز اعضای کمیسیون پیشنهاد کردند که خودروهای لوکس با قیمتی ۱ ٫ ۵ میلیارد به بالا مشمول مالیات شوند. زارع خاطرنشان کرد: علاوه بر این در جلسه موضوع مالیات بر حقوق مورد بررسی قرار گرفت و پیشنهاد شد این موضوع پلکانی محاسبه شود. وی افزود: همچنین در مورد درآمدهای دولت از بخش مستقلات پیشنهاد شد این درآمدها همانند سال ۹۹ به میزان ۴۶۰۰ میلیارد تومان باشد. سخنگوی کمیسیون تلفیق بودجه سال ۱۴۰۰ در پایان گفت: بنا شد تا این پیشنهادات در جلسات امروز عصر کمیته‌های تخصصی مورد بحث و بررسی قرار گیرد و نتیجه برای رأی‌گیری به جلسه فردا صبح کمیسیون ارائه شود. انتهای پیام /
به گزارش گروه دفاعی خبرگزاری فارس، سردار غلامرضا جلالی رئیس سازمان پدافند غیرعامل کشور در پیامی به مناسبت اولین سالگرد شهادت سردار دلها حاج قاسم سلیمانی «استراتژی مقاومت فعال» را میراث بزرگ وی دانست و گفت: اولین سالگرد آن شهید بزرگوار را در شرایطی برگزار می‌کنیم که ابزارهای استعمار نوین و مجازی آمریکا همچون اینستاگرام حتی از انتشار تصویر سلیمانی نیز هراس دارند. متن پیام سردار جلالی به شرح زیر است؛ بسم‌الله الرحمن الرحیم ولا تحسبن الذین قتلوا فی سبیل الله أمواتا بل أحیاء عند ربهم یرزقون بسیاری، سردار سلیمانی را به مثابه فرمانده‌ای بزرگ در محور مقاومت می‌شناسند. البته این درست است، اما حاج قاسم فراتر از اینها بود. او به تمام معنا خودساخته و در همه ابعاد زندگی فردی و اجتماعی خود، وارسته و با تقوا بود. به عبارت بهتر، حاج قاسم صرفا یک فرمانده متبحر در عرصه نظامی و منطقه‌ای نبود، بلکه یک انسان خودساخته و متوکل به خداوند بود. سالک الی الله … رمز ماندگاری قاسم سلیمانی عمیقا بر این باور داریم که رمز ماندگاری شخصیت این فرمانده وارسته در قلوب میلیون‌ها انسان، خودساختگی و تقوای ایشان و ولایت مداری بوده است. عزت حاج قاسم در نزد دیگران، خدادادی بوده و محصول عزم ایشان در مسیر کسب رضایت خداوند تبارک و تعالی بوده است. سرداری که تا آخرین روز سرباز ولایت بود ویژگی اصلی شهید سلیمانی، ولایتمداری ایشان بود. فارغ از تواضعی که حاج قاسم در برابر خلق خدا و البته خشوعی که در برابر پروردگار داشت، ایشان فردی به تمام معنا ولایتمدار بودند. ایشان یک سرباز واقعی برای امامین انقلاب اسلامی بود. حاج قاسم امر ولی را «مطاع» و خود را مطیع ولایت‌فقیه می‌دانست. شهادت ایشان در مسیر تحقق آرمان‌ها و اهداف مقدس جمهوری اسلامی ایران، مترادف با سربلندی ایشان در آزمون سخت ولایتمداری و ولایتپذیری بود. فرمانده‌ای که با دشمنان اسلام مدارا نمی‌کرد سومین ویژگی حاج قاسم سلیمانی، «اقتدار در برابر دشمنان» بود. اگر این خصلت حاج قاسم را با خصلت قبلی ایشان مبنی بر «تواضع در برابر دوستان» تجمیع کنیم، به تفسیر آیه «و الذین معه اشداء علی الکفار رحماء بینهم» می‌رسیم. سردار سلیمانی در برابر دشمنان تروریستی- تکفیری و سایر دست پروده‌های ایالات‌متحده و رژیم اشغالگر قدس در منطقه، لحظه‌ای مدارا به خرج نداد و در نابودی آنها لحظه‌ای شک و تردید به خود راه نداد. سلیمانی مهندس قهار میدان نبرد چهارمین ویژگی حاج قاسم سلیمانی، نگاه نظام‌مند و استراتژیک ایشان در قبال تحولات می‌دانی منطقه بوده است. بر همین اساس، حاج قاسم را یک «مهندس قهار در عرصه نبرد با دشمنان» می‌دانیم. «فرمانده بودن» شرط لازم برای «ضربه زدن به دشمن» است اما لزوما شرط کافی نیست. رصد هوشمندانه عرصه نبرد، آینده پژوهی صحنه منازعه و ارائه راهکار در برابر هر مولفه احتمالی سه ویژگی هستند که یک «مهندس میدان نبرد» باید از آنها جهت غلبه بر توطئه دشمنان و پیروزی در میدان بهره‌مند باشد. این خصائص، جملگی به بهترین نحو ممکن در حاج قاسم سلیمانی متبلور بود. سرداری که برای اقدام نظامی پیوست فرهنگی تعریف کرد ویژگی مهم دیگر سردار سلیمانی، عدم تفکیک ایشان میان «اقدام نظامی» و «اقدام فرهنگی» در میدان مواجهه بود. ایشان پیروزی محور مقاومت در عرصه نظامی را در طول شکل‌گیری و استمرار گفتمان مقاومت تعریف می‌کردند. به عبارت بهتر، اقدامات دفاعی سردار سلیمانی در عرصه نظامی، پیوست فرهنگی و گفتمانی داشت. این هم‌افزایی نظامی- فرهنگی سبب شد تا امروز از یمن و عراق گرفته تا سوریه و لبنان و دیگر کشورها، شاهد انسجام محور مقاومت و تمرکز آن بر یک هدف مشترک، یعنی «مواجهه با دشمنان واقعی» باشیم. استراتژی مقاومت فعال میراث بزرگ حاج قاسم حاج قاسم سلیمانی در قالب استراتژی مقاومت فعال بیشترین دستاوردها را برای منطقه و جهان اسلام کسب کرد و متعاقبا، سخت‌ترین هزینه‌ها را به دشمنان وارد ساخت. ما باید «استراتژی مقاومت فعال» را نیز میراث بزرگ حاج قاسم بدانیم. امروز دشمنان دیگر توانی برای پرداخت هزینه‌های مواجهه با استراتژی هوشمندانه جمهوری اسلامی ایران مبنی بر «مقاومت فعال» ندارد. این در حالی است که در آن سوی معادله، یعنی ایران اسلامی، این راهبرد در حال تبدیل شدن به یک «قطب‌نما» در کشور و منطقه است. بزرگ مردی که پس از شهادتش نیز محاسبات آمریکایی‌ها را برهم زد «شهید سلیمانی»، حتی پس از شهادت مظلومانه خویش نیز محاسبات دشمنان را بر هم زد. برخلاف محاسبه اولیه کاخ سیاه تروریسم، منطقه و به ویژه کشور عراق به‌جای آنکه به جولانگاه معدود عناصر خودفروخته و خرسند از ماجرای شهادات سردار دل‌ها تبدیل شود، به بستری برای ابراز خشم مقدس و گسترده ملتها نسبت به جنایت آمریکا تبدیل شد. اولین سالگرد آن شهید بزرگوار را نیز در شرایطی برگزار می‌کنیم که ابزارهای استعمار نوین و مجازی آمریکا همچون اینستاگرام حتی از انتشار تصویر سلیمانی نیز هراس دارند و این نشان از محبوبیت قاسم سلیمانی در قلوب ملت هاست. تشییع با شکوه سردار سلیمانی در کاظمین، بغداد، نجف و کربلا و متعاقبا تظاهرات میلیونی و بی‌سابقه سال گذشته ملت عراق در مخالفت با استمرار خروج اشغالگران در این کشور و کل منطقه، ثمره خون پاک همین شهید بزرگوار و مخلص بود. برخلاف تصور و محاسبه اولیه کاخ سفید، نه‌تنها خون پاک دو سردار شهید منجر به تقویت جایگاه حامیان آمریکا در منطقه نشد، بلکه به صورتی اعجاب‌انگیز، به عاملی کلیدی جهت «مطالبه خروج فوری آمریکا از منطقه» تبدیل شد. سردار سلیمانی، نماد پیروزی جبهه مقاومت سردار سلیمانی، نماد پیروزی جبهه مقاومت در منطقه محسوب می‌شود. از عمق جان و دل باور داریم که شهدا زنده‌اند و حاج قاسم، این شهید بزرگوار نیز همچنان اسم رمز پیروزی بر تروریسم آمریکایی و صهیونیستی محسوب می‌شود. امروز طنین صدای مقاومت را در سرتاسر منطقه می‌شنویم. صدای مقاومت هر روز بلندتر از قبل شنیده‌شده و تن دشمنان را می‌لرزاند. قاسم سلیمانی به دست آمریکا ترور شد و نه ترامپ / انتقام بزرگ وعده حتمی است در پایان ضمن تجدید بیعت با آرمان‌های امام و رهبری عزیز و ادای احترام به شهدای گرانقدر ۸ سال دفاع مقدس و شهدای جبهه مقاومت به ویژه شهید عزیزمان سردار حاج قاسم سلیمانی تاکید داریم که از نظر ما قاسم سلیمانی به دست آمریکای جنایتکار ترور شد. ترامپ صرفا تبلور وحشی‌گری این رژیم تروریست بوده است. با آمدن بایدن ما این جنایت بزرگ را نه فراموش می‌کنیم و نه خواهیم بخشید. انتقام بزرگ برای آمران، عاملان و مباشران این وعده حتمی جمهوری اسلامی است. رئیس سازمان پدافند غیرعامل کشور سرتیپ پاسدار دکتر غلامرضا جلالی
به گزارش خبرگزاری فارس در مشهد به نقل از پایگاه اطلاع‌رسانی آیت‌الله علم الهدی، نماینده ولی‌فقیه در خراسان رضوی در دیدار با رئیس بسیج جامعه پزشکی کشور اظهار کرد: ما تجربه‌ای که در نظام اسلامی و انقلاب داریم آن است که آنجایی که مردم به میدان آمدند ما پیشرفت کردیم و رو به جلو رفتیم. آیت‌الله سیداحمد علم الهدی با بیان اینکه در بیماری کرونا بازهم شاهد همکاری مردم بودیم که در کنار کادر درمان تلاش کردند، عنوان کرد: مسجد سنگر سلامت یکی از طرح‌هایی بود که شاهد همکاری مردم و جهادگران و بسیج بود. وی طرح مسجد سنگر سلامت را از سه بعد فرماندهی بسیار قاطع و منسجم سپاه، مردمی بودن این طرح و همدلی نهادها کارآمد دانست و افزود: در قرارگاهی که مقام معظم رهبری دستور دادند مردم وارد میدان عمل شدند و در کنار مدافعان سلامت ایستادگی کردند. نماینده ولی‌فقیه در خراسان رضوی ابراز کرد: یکی از نکات حائز اهمیت این است که این محدودیت‌های شدید ایجاد شده چقدر می‌تواند برای ما سودمند یا ضررسان باشد، اینکه بخواهد همه فعالیت‌های اقتصادی و فرهنگی ما تعطیل باشد دچار ضرر می‌شویم. آیت‌الله علم الهدی بیان کرد: این روزها به خاطر محدودیت‌های ایجاد شده نماز جمعه تعطیل‌شده است که این تعطیلی ادامه‌دار، ضرر فرهنگی را متوجه ما خواهد کرد، اینکه فقط در محدودیت‌ها به کاهش فعالیت‌های فرهنگی و مذهبی تاکید شود، درست نیست. وی گفت: خوشبختانه در استان خراسان رضوی همه دستگاه‌ها در همکاری با هم هستند و در تلاش هستند مشکلات ناشی از این ویروس را حل کنند. انتهای پیام / ۷۰۰۴۵
گروه دیگر رسانه‌های خبرگزارس فارس: ارتحال آیت‌الله محمدتقی مصباح یزدی، موجی از واکنش‌های مردمی در شبکه‌های اجتماعی به راه انداخت. در بخشی از پیام تسلیت رهبر انقلاب آمده است: ایشان متفکری برجسته، مدیری شایسته، دارای زبان گویائی در اظهار حق و پای با استقامتی در صراط مستقیم بودند. بخش‌هایی از واکنش‌های مردمی به ارتحال علامه مصباح یزدی در ادامه آمده است. - در سالگرد شهادت سردار، آیت‌الله نیز آسمانی شد. یکی با جان و سلاحش و دیگری با علم و فکرش عمرشان را در راه مبارزه با جبهه باطل و نفاق وقف کردند. ان‌شاءالله خداوند آنان را شفیع مان در روز قیامت قرار دهد … 💬امیرحسین ثابتی - اگر از بی‌احترامی براندازان به مقام #علامه_مصباح تعجب کرده‌اید، حرفهای رائول مارک، مأمور CIA را ببینید: «بگذارید راحتتان کنم، تنها مانع ما برای ایجاد دموکراسی (آمریکایی‌سازی)، آیت‌الله مصباح یزدی ست، فقط #مصباح_یزدی! او تنها کسی است که دموکراسی (آمریکایی) را به چالش کشیده است». 💬حاج حیدر - برای نسل ما، #مصباح_یزدی صرفا یک روحانی که کتاب‌هایی نوشته و حرف‌هایی هم در مورد مسائل سیاسی می‌زند نبود. خیلی از ماها، در اواسط دهه هفتاد، با او نوجوانی را به جوانی گره زدیم و شدیم فعال انقلابی.. با او بود که فهمیدیم سیاست فقط پدرسوخته‌بازی‌های غرب و شرق نیست و وجه دینی هم دارد. 💬آسید - پدرش جوراب‌باف ساده‌ای بود. سابقه روحانیت در اقوامشان نداشتند. مادرش در بارداری خواب دید که وضع حمل کرده و قرآنی متولد شده. آن خواب، رویای صادقه بود، بعدها محمدتقی بیش از ۱۷۰ کتاب در تبیین قرآن و معارف دینی نوشت. در اولین شب ارتحال آیت‌الله مصباح یزدی، او را به صلواتی مهمان کنید. 💬دانیال معمار - قبل انقلاب نشریه انتقام؛ مبارزه با پهلوی اوایل انقلاب مناظرات تلویزیونی؛ مقابله با مارکسیست‌ها دهه ۷۰ روشنگری در دانشگاه؛ مقابله با سکولارها دهه ۸۰ تربیت شاگرد؛ مقابله با لیبرال‌ها دلیل توهین و تهمت ضدانقلاب، اصلاح‌طلب و …این است که علامه #مصباح_یزدی سال‌هامقابل تمامشان ایستاد … 💬علیرضا گرائی - حواسم باشه، حواست باشه، حواسمون باشه امروز شیطان وشیاطن تمام‌قد وبا تمام توان دارند حمله می‌کنند، مراقب باشیم بازی نخوریم دیروز با شهادت مالک امروز با تخریب عمار #مصباح_یزدی 💬لیلی آقایی ۳ - «زکات علم در نشرش هست» سهم علامه #مصباح_یزدی ازین زکات ۷۰ عنوان کتابه که بعضی عنوانها خودشون چندجلدی هستن! خدا رحمت کنه عمار انقلاب و مطهری زمان رو 💬نیشگون - آیت‌الله مصباح یزدی از پیشروان مبارزه فکری با سکولاریسم اسلامی بود و نقشی اساسی در تحکیم مبانی فکری دینی و انقلابی مردم ما ایفا کرد. از خدای متعال علو درجات را برای ایشان مسئلت دارم. 💬سید یاسر جبرائیلی - مرحوم #آیت_الله_مصباح_یزدی انسان استواری برافکار خود بود و از ابراز آنچه قبول داشت در برابرفضاسازی‌ها واهمه نداشت. در دو دهه گذشته تقریبا هیچ اهل فکری به اندازه او سازمان‌یافته به دست مدعیان آزادی مورد هجوم و هجو قرار نگرفت و همین امر مشت ریاکارانه آنها درباره آزادی را باز کرد. 💬پرویز امینی - یکی توی جبهه نظامی با استکبار جهانی و عمالش مقابله می‌کرد (حاج‌قاسم)، و دیگری هم در جبهه عقیدتی (آیت‌الله مصباح‌یزدی) و هر دو خار چشم آمریکا، انگلیس، صهیونیست و مزدوران داخلی بودند. 💬سمیرا - خبر رو اینطور بنویسید: آیت‌الله مصباح یزدی خار چشم فتنه‌گران ۸۸ چشم از جهان فرو بست … 💬اسکیزوئید انتهای پیام /
به گزارش خبرگزاری فارس، نشریه «کوریره دلو اسپورت» ایتالیا خبر داد باشگاه لاتزیو بعد از مذاکرات خود با سیمونه اینزاگی سرمربی خود در یک قدمی توافق برای تمدید قرارداد قرار دارد. پرونده تمدید قرارداد اینزاگی به خط پایان نزدیک شده است. بعد از تعطیلات کریسمس رئیس باشگاه لاتزیو جلسه پایانی‌اش برای تمدید قرارداد را با اینزاگی برگزار می‌کند. اینزاگی از سال ۲۰۱۶ هدایت لاتزیو را برعهده دارد. این ستاره سابق این باشگاه در مدت مربیگری‌اش نتایج رضایت بخشی را کسب کرده و این باعث شده تا مدیران باشگاه به دنبال تمدید قراردادش باشند. انتهای پیام /
به گزارش خبرگزاری فارس از کرج، عزیزاله شهبازی، استاندار البرز، پیش از ظهر امروز در حاشیه جلسه ستاد ملی مقابله با کرونا که به صورت ویدئو کنفرانس برگزار شد، گفت: بر اساس گزارش سخنگوی ستاد ملی، کشور در راستای مدیریت بیماری کرونا موفق عمل کرده و مسؤولان در بخش‌های مختلف نسبت به اعمال مصوبات و پیگیری و نظارت به شکل جدی در میدان هستند. استاندار البرز ادامه داد: همراهی کم‌نظیر بسیج در جهت اجرای طرح شهید سلیمانی و حضور فعال کادر بهداشت و درمان در راستای مدیریت هوشمند محدودیت‌های مصوب ستا ملی قابل تقدیر است. شهبازی بیان کرد: از استان البرز طی سه جلسه متوالی در گزارش سخنگوی ستاد ملی بعنوان استانی موفق در جهت پیشگیری از شیوع کرونا یاد می‌شود. وی افزود: همکاری بی‌شائبه و همراهی مردم و به ویژه کسبه و همچنین اقدامات منسجم اعضای ستاد و اقدامات کم‌نظیر بسیج و سپاه پاسداران با پشتیبانی‌های نماینده محترم ولی‌فقیه در استان، نمایندگان مردم در مجلس شورای اسلامی و دستگاه قضا و ائمه جمعه و جماعات سراسر استان منجر به کنترل بیماری کرونا در البرز شد. استاندار البرز اضافه کرد: تعامل بسیار خوبی با دستگاه‌های موثر در جهت کاهش روند شیوع کرونا در استان وجود دارد. وی گفت: این همراهی‍ها سبب شد که علیرغم شرایط موجود که البرز معبر ۱۴ استان کشور است و تبادلات جمعیتی گسترده‌ای به صورت روزانه با پایتخت دارد، برای مقابله با کرونا توفیق یابد. شهبازی افزود: اکنون شهرستان کرج در وضعیت نارنجی قرار دارد و سایر شهرستان‌ها در وضعیت زرد هستند و همچنان محدودیت‌ها ادامه دارد تا بتوانیم این روند را به خوبی طی کنیم. وی گفت: در خصوص تهیه واکسن نیز البرز وارد عمل شده و بعنوان استانی پیشرو، اقدامات بزرگی در حال شکل‌گیری است که بزودی برای بازدید از این امر و عرض خداقوت حضور خواهیم یافت. استاندار البرز افزود: برای اینکه این روند تداوم داشته باشد باید از عادی انگاری پرهیز شود چراکه هر گونه غفلت و عدم رعایت دستورالعمل‌های بهداشتی و استفاده از ماسک منجر به یک موج شیوع خواهد شد. وی گفت: از مردم شریف البرز و کسبه درخواست می‌شود همچنان همراه باشند تا بتوانیم در مقابله با کرونا فائق آییم. انتهای پیام / ج
«حسن نجاریان» تهیه‌کننده سریال «جشن سربرون» در گفت و گو با خبرنگار رادیو و تلویزیون خبرگزاری فارس، درباره این سریال گفت: مدتی است در جاده امام‌زاده داود مشغول تصویربرداری هستیم و بازیگری جدیدی هم به گروه اضافه نشده است. وی ادامه داد: منتظر هستیم تا برف سنگینی در این منطقه ببارد و بتوانیم سکانس‌های مورد نظرمان را مقابل دوربین ببریم. این تهیه‌کننده افزود: حسین محجوب، لاله اسکندری، نادر فلاح از بازیگرانی هستند که در این سکانس‌ها بازی می‌کنند. «جشن سربرون» مجموعه‌ای ۳۰ قسمتی به تهیه‌کنندگی حسن نجاریان و کارگردانی مجتبی راعی است. این مجموعه به سفارش سیما فیلم تولید می‌شود و به روایت دوران قبل از مشروطه می‌پردازد. در خلاصه داستان «جشن سربرون» آمده است: «بهادر»، کدخدای ایل پوسان با کدخدای طایفه همسایه «سرخو»، رقابت و مخالفتی دیرینه دارد. مدتی است آتش کینه‌ها خاموش شده است تا اینکه سرخو با اعتماد به نفس به خواستگاری دختری زیبا و کم سن و سال بهادر جهان پسند می‌آید. غافل از اینکه قرار است مدتی بعد جهان پسند به عقد پسرعموش درآید. بهادر قاطعانه با این وصلت مخالفت می‌کند. زخم‌های کهنه سرباز می‌کنند. هر دو طایفه از کدخدای خود حمایت می‌کنند. درگیری ابعاد بزرگتری می‌یابد و بهادر تلاش بزرگی را آغاز می‌کند. حسین محجوب، محمود پاک‌نیت، لاله اسکندری، فرخ نعمتی، قاسم زارع، داریوش کاردان، میرطاهر مظلومی، رامین ناصرنصیر، مهدی فقیه، کریم اکبری مبارکه، صدرالدین حجازی، نادر فلاح، بیوک‌میرزایی، مهران نائل، جواد قامتی، ابراهیم برزیده، سیامک اشعریون، پرویز بزرگی، علی جاویدفر، محمد حاج حسینی، فرشید صمدی پور، محمدرضا راد، حسن محمودی، مجتبی واشیان، امیر کسارنژاد، ساقی عسگری، سارا اشتری، امیر زمستانی، سودابه علیپور، نجات علی مرادی، سیامک حلمی، آرمین ترکمندی، علی حسن ناصری، ذبیح ذبیح پور، علی نجاریان، زهرا برومند، ایوب دمان، امیر نداف فر، عباس براری، رضا درم کزین، ابوالفضل حاجی علیخانی، مجید یاراحمدی، مهران هادی، جواد عاقبت بین، حسن زارع، محمودرضا بهرامی، علی عطایی، سیامک نظری، مرتضی ستارپور، محمد نادرخانی، فیروز حیدرزاده، سجاد مومنی، رضا سیدی از بازیگران این مجموعه تلویزیونی هستند. به گزارش فارس، ساخت سریال‌های «جشن سربرون» به کارگردانی مجتبی راعی و «رعد و برق» به کارگردانی بهروز افخمی در شرایط سخت آب و هوایی ادامه دارد. عوامل سازنده مجموعه عبارتند از: نویسندگان: منصور براهیمی، عبدالرسول گلبن، مجتبی راعی، کارگردان: مجتبی راعی، مدیر فیلمبرداری: ایرج عاشوری، مدیر تولید: طاهر امانی، طراح گریم: مجید اسکندری، صدابردار: محمد مختاری، طراح صحنه: اصغر نژادایمانی، طراح لباس: ژاله زکی زاده، سرپرست گروه کارگردانی: حسن نجفی، دستیار کارگردان: صدرالدین صدرایی، منشی صحنه: یاسمن کفایتی، مدیر برنامه‌ریزی: پرویز توتونچی، گروه کارگردانی: رضا محمدی، رسول بابایی، مجری دکور: رحیم منصوری، جلوه‌های ویژه می‌دانی: محمدرضا ترکمان، جلوه‌های ویژه کامپیوتری: بهنام خاکسار، گروه تولید: محمد صالحی، محمدرضا حکیم پناه، مدیر تدارکات: مسعود نوروزبیگی، دستیار اول طراح صحنه: محمد بصیرتیان، دستیار فیلمبردار: سیروس کفاش، تامین تجهیزات فنی و دوربین: امیر زمستانی، گروه فیلمبرداری: ایمان وطن پور، مهدی شیردل، امید غلامی، عرفان عاشوری، میلاد نی آبادی، منصور مظلومی نژاد، عکاس: مرتضی اکبری، مستند پشت صحنه: مجید یزدانی، مدیر صحنه: پویان مرادی، گروه صحنه و دکور: عزیزالله اکبری، ماشالله گلی یارعزیز، محمد پورشریف علیزایی، علی اکبری، نوشاد مرادی، مهیار ایران نژاد، امیر محمدی، ولی محمدی، احمد صمدلو، یارمحمد جمشیدی، محمد آبیل نژاد، گروه لباس: سحر سطوت، فتانه باغستانیان، قادر بحری آوارسی، گروه گریم: عنایت‌الله آهنگر، گروه تدارکات: اسمعیل فتاحی، فرشید حسنی، روح‌الله کریمی، مالی و اداری: زینب رضوانی، مهدیه حاجی حسینی، پزشک صحنه: محمد کیانی نیستانکی، زهرا واعظی، تامین هنروران: عشرت الملوک عظیمی، عباس قهرمانی، تامین آکساسوار صحنه: خیرالله حسینی، رحیم معماری گودرزی، تامین احشام صحنه: حسن طاووسی، گروه نقلیه: جواد عاقبت بین، امیر اکبری کلخوران، اردشیر پارسا، احمد رفیعی، احمد توحیدلو، ابوالفضل کهندانی، اصغر فلاح، حسین سلطانلو، محمد ترابی، محمد نخستین، محصول سیما فیلم، تهیه‌کننده: حسن نجاریان دریانی. انتهای پیام /
حجت‌الاسلام سیدکاظم موسوی نماینده مردم اردبیل در مجلس شورای اسلامی در گفت‌وگو با خبرنگار پارلمانی خبرگزاری فارس گفت: FATF اولین اقدام دشمنان نیست و آخرین اقدام آنها هم نخواهد بود و اگر تنها صحبت آنها و مسئله آنها عضویت ایران در FATF بود ما آن را یک کاری می‌کردیم و برایش چاره‌ای می‌اندیشیدیم. وی افزود: سردمداران FATF به دنبال آن هستند تا به نام شفافیت به اطلاعات مالی کشور ما دست یابند و آنگاه تصمیماتی را علیه جمهوری اسلامی ایران اتخاذ کنند. نائب رئیس کمیسیون اقتصادی مجلس اظهار داشت: ما نباید اطلاعات مالی خود را در اختیار FATF و از طریق این گروه اقدام مالی مشترک در اختیار دشمنان قرار دهیم تا آنها در این شرایط خاص تحریمی به مسائل مالی ما مسلط شوند و بتوانند تصمیماتی را علیه کشور ما بگیرند. وی خاطر نشان کرد: باید یادمان باشد که در مسئله FATF یا مسائل مشابه نباید دائم از رهبری هزینه کنیم و باید خودمان موضوع را مورد بحث و بررسی قرار دهیم و اگر مسئله و موضوع به نفع کشور باشد به آن عمل کنیم که قطعا پیوستن به FATF به سلاح و به نفع کشور نیست. وی افزود: باید به جای پیوستن به این‌گونه پیمان‌ها و گروه‌ها به توان داخلی خود تکیه کنیم و با استفاده از ظرفیت‌های داخلی و عمل به فرمایشات رهبر معظم انقلاب از نظر اقتصادی با تکیه به درون و ظرفیت‌های داخلی خودمان را قوی کنیم. نائب رئیس کمیسیون اقتصادی مجلس اظهار داشت: باید همیشه این فرمایش رهبر معظم انقلاب را که فرمودند دشمن دشمن است نصب العین خود قرار دهیم و بدانیم که هدف دشمنان ما از FATF شفافیت نیست بلکه نفوذ به داخل کشور و کسب اطلاعات مالی ماست. موسوی خاطرنشان کرد: هیچ کشوری حاضر نیست اطلاعات مالی خود را در اختیار کشور دیگری قرار دهد و دست خود را در این باره رو کند. اگر این‌چنین است که به اسم شفافیت به اطلاعات مالی ما دست پیدا کنند، چرا ما به اطلاعات مالی گردانندگان اصلی FATF دست پیدا نکنیم و گردش‌های مالی آنها تحت کنترل و در معرض دید ما نباشد. انتهای پیام /
به گزارش خبرگزاری فارس از اردبیل، همزمان با ۱۳ دی‌ماه، سالروز شهادت شهید حاج قاسم سلیمانی، مراسم پاسداشت اولین سالگرد سردار دل‌ها در مصلی امام خامنه‌ای شهر خلخال برگزار شد. حجت‌الاسلام کریم اسدی، امام جمعه خلخال در این مراسم اظهار کرد: «ولایت‌مداری» بزرگترین افتخار شهید حاج قاسم سلیمانی بود و سال‌ها در راه اسلام و تبعیت از فرامین ولی‌فقیه مجاهدت کرد. وی افزود: سردار سلیمانی خدمت به ملت ایران را از دیگر افتخارات خود می‌دانست و ملت ایران، قدردان زحمات و خدمات این شهید راه اسلام هستند. امام جمعه خلخال بیان داشت: نقشه دشمنان و استکبار جهانی در خاورمیانه به دست شهید حاج قاسم سلیمانی بر آب شد و یقینا مکتب شهید سلیمانی جزئی از کتاب‌های درسی منطقه خواهد شد. وی به فرازی از وصیت‌نامه شهید سلیمانی اشاره کرد و خواستار توجه جوانان به مطالعه و عمل به وصیت‌های آن شهید شد. رییس شورای فرهنگ عمومی شهرستان خلخال گفت: سردار سلیمانی پیرو راه سیدالشهداء بود و جان خویش را با افتخار در راه آرمان‌های اسلام و مسلمین فدا کرد. به گزارش خبرگزاری فارس از اردبیل، پخش کلیپ بیانات مقام معظم رهبری در خصوص شهیدسلیمانی، قرائت اشعاری در وصف سردار و مرثیه‌سرایی در سوگ سردار دل‌ها از دیگر برنامه‌های اولین سالگرد شهید سلیمانی در خلخال بود. -انتهای پیام / ۳۴۶۳ / ۶۳۱ /
به گزارش گروه شهری خبرگزاری فارس، اسماعیل سلیمی، سرپرست معاونت آمادگی، مقابله و پدافند غیر عامل سازمان پیشگیری و مدیریت بحران شهر تهران درباره مناطق برتر شهرداری تهران در مقابله با کرونا اظهارداشت: با بررسی عملکرد ستادهای مدیریت بحران ۲۲ منطقه در شهر تهران، مناطق ۱، ۳، ۴، ۱۰، ۱۱، ۱۶، ۱۷ در مجموع از میان مناطق ۲۲ گانه به عنوان مناطق برتر مقابله با کرونا بر اساس شاخص‌های ارزیابی تعیین و معرفی شدند. به گفته وی این مناطق با بررسی ۱۲ شاخص ارزیابی در نظر گرفته‌شده از جمله تعداد برگزاری دوره‌های آموزشی، تعداد صدور دستورالعمل‌ها، بخشنامه‌ها و راهنماهای ابلاغ‌شده، تعداد اخبار و اطلاعات ارائه‌شده در فضای مجازی، توزیع اقلام بهداشتی، میزان مشارکت گروه‌های مردمی (دوام، سمن‌ها و بسیج) و مواردی از این قبیل به عنوان مناطق برتر اعلام شدند. سلیمی خاطرنشان کرد: این اقدامات از ابتدای شیوع بیماری کرونا با تشکیل کارگروه‌های تخصصی ۵ گانه ستاد مقابله با کرونای شهرداری تهران شامل بهداشت محیط و دفع پسماند، آموزش، فرهنگ‌سازی و مشارکت مردم، تامین و توزیع اقلام و ارزاق عمومی، اطلاع‌رسانی، بودجه، پشتیبانی و منابع انسانی در حال انجام است و همچنان در دستور کار ستادهای مدیریت بحران مناطق ۲۲ گانه شهر تهران قرار دارد. سرپرست معاونت آمادگی، مقابله و پدافند غیر عامل سازمان پیشگیری و مدیریت بحران شهر تهران گفت: گروه‌های داوطلب واکنش اضطراری محله در شهر تهران که به اختصار دوام نامیده می‌شوند به شکل کاملا داوطلبانه و در هماهنگی با ستادهای مدیریت بحران مناطق در پیشبرد اقدامات مقابله با کرونا سهم و نقش مهمی ایفا کرده‌اند. انتهای پیام /
به گزارش خبرگزاری فارس از رشت، به مناسبت نخستین سالروز شهادت سپهبد حاج قاسم سلیمانی، مسابقه شعر و دل نوشته‌ای برای سردار دل‌ها برگزار شد که مرتضی عابدپور در بخش شعر و حسین نجفی در بخش دلنوشته برگزیده این مسابقه شدند؛ آثار این دو هنرمند گیلانی برای مطالعه هم استانی‌هایمان در این گزارش قرار داده می‌شود: آری سرآغاز هر دفتری نام عزیز پروردگاری است که اگر بخواهد جامع عمل می‌پوشاند بر آیه شریفه: تعز من تشاء و چه زیبا عزیز و محبوب خدا شدی سردار خدایی که نامش اعظم و راهش معظم است راهی که ابتدایش ولایت و انتهایش شهادت است شهادتی که سالارش حسین (ع) است و علمدارش عباس (ع) علمداری که میراست برای اهل حرم و صفای جود است و کرم برای همین است که داریم مدافعان حرم حقیقت مدافعان حرم این است که آنان مدافعان حریم هستند مدافعان حریم اسلام و قرآن و ولایت که نامشان چون سلیمان زینت‌بخش سرزمین حسین (ع) شده است آری دامان سرخ مردمان سلمان مهد رویش عاشقانی است که سال‌هاست یک عالم محو قصه غیرتشان شده است از کدامین رشادت‌ها بگویم برایتان از شلمچه و دهلاویه بگویم زیباست یا از همت و جهان‌آرا ولی زیباتر می‌شود وقتی‌که از سردار دل‌ها بگویم چراکه حاج قاسم جلوه تمام نمای همه شهدا بود همان‌که باهمتی حسینی، جهان‌آرا شد و این‌گونه شد که شهید سردار سلیمانی نامش عالم‌گیرتر از سردار سلیمانی گشت. در وصف چنین عزیزی نوشتن کاری بس دشواراست چراکه از اوصافش قلم عاجز و زبان قاصر است از حال دلم می‌نویسم از لحظه‌هایی که همچون مالک در کنار ولی بودی او تنها قاسم نبود بلکه خود نمونه‌ای از عاشورا بود او سلیمان بود در سرزمین سلمان و پیدا بود در هر معرکه از میدان آری او جلوه‌ای از: (س) سربلندی ایران بود که؛ (ل) لبیک‌گویان به ندای رهبر عزیز ما (ی) یاور همه مظلومان بود تا (م) محبت خود را میان مردم تقسیم کند (ا) آخر هم به آرزویش رسید و (ن) نگذاشت تا علم از دست علمدار بی افتد و این همان (ی) یاقوت سرخی است که نامش سلیمانی است نویسنده: حسین نجفی آه‌ای آیه‌ی صریح و نترس آه‌ای با وفاترین سوره این قرائت شروع یک جنگ است السلام علیک اسطوره چند ساعت فقط دعا کردیم خبر رفتن‌ات غلط باشد جمعیت پشت جمعیت … شاید روز تشییع امنیت باشد جمعیت پشت جمعیت آن روز مجلس روزه‌ای جهانی بود البته از نگاه شاعرها محفل شاهنامه‌خوانی بود دف زنان، کل کشان و رقص‌کنان بهترین نوحه‌ی مسلمانی ست خوانقاه سماع صوفی‌ها سنگ قبر شهید کرمانی‌ست فرش خونی که از تو بافته شد آخرین تاروپود سادگی است بعد تو آنچه از هنر مانده ادبیات ایستادگی است … دیو و ددهای قصه بعد از تو طبق معمول حزب باد شدند سینه چاکان رستم دستان بعد تو حامی شغاد شدند ما پراکندگان مجموعیم ما اگرچه کم‌ایم، یک دستیم بدترین انتقام این جمله ست: کوری چشم فتنه (ما هستیم) توی یک شعر بعد تو خواندم که از این قوم یک نفر مانده این روایت شروع یک عشق است السلام علیک فرمانده شاعر: مرتضی عابدپور انتهای پیام / ۸۴۰۰۷
به گزارش خبرگزاری فارس از بندرعباس، علی صالحی در پیامی به مناسبت درگذشت آیت‌الله مصباح یزدی تصریح کرد: حضور شجاعانه و اثربخش در تمامی میدان‌های دفاع از نظام مقدس اسلامی و ولایت مطلقه فقیه در کنار بصیرت سیاسی، ویژگی‌هایی هستند که از حضرت آیت‌الله مصباح یزدی «رحمة الله علیه»، عالمی ربانی و متفکری انقلابی ساخته است. علی صالحی رئیس‌کل دادگستری استان هرمزگان، در پیامی رحلت آیت‌الله مصباح یزدی را تسلیت گفت. متن این پیام به شرح ذیل است: بسم‌الله ٱلرحمن ٱلرحیم «إنا لله وإنا إلیه راجعون» إذا مات العالم ثلم فی الإسلام ثلمة لا یسدها شیء إلی یوم القیامة ️ارتحال عالم ربانی و مجاهد نستوه، یار دیرین امام خمینی «ره» و مقام معظم رهبری «مدظله‌العالی»؛ حضرت آیت‌الله حاج شیخ محمد تقی مصباح یزدی «رضوان‌الله تعالی علیه»، موجب تأثر و اندوه فراوان گردید. ️حضور شجاعانه و اثربخش در تمامی میدان‌های دفاع از نظام مقدس اسلامی و ولایت مطلقه فقیه در کنار تدین و اخلاص، ویژگی‌هایی هستند که از حضرت آیت‌الله مصباح یزدی «رحمة الله علیه»، عالمی ربانی و متفکری انقلابی ساخته که در قلوب همگان جایگاهی ویژه دارند و همراهی مجدانه و مخلصانه ایشان در ترویج اندیشه‌های دینی و آرمان‌های انقلاب شکوهمند اسلامی، نقطه عطفی در زندگی با برکتشان محسوب می‌شود. ️آن فقید سعید چهره تابناکی بودند که در سالیان متمادی از پشتوانه‌های استوار انقلاب اسلامی و از یاران فداکار امام خمینی «ره» و مقام معظم رهبری «مد ظله العالی» به شمار می‌آمد و جانفشانی، فداکاری و پیشگامی ایشان از آغاز نهضت اسلامی و خدمات ارزنده آن عالم فرزانه به اسلام و انقلاب و مردم شریف ایران در مسندهای گوناگون حوزوی، علمی، فرهنگی و تقنینی و مسئولیت‌های مختلف، همواره ماندگار و فراموش ناشدنی است. ️بی تردید زهد و پارسایی در کنار فضیلت‌های اخلاقی، بصیرت سیاسی و تلاش اجتماعی ایشان برای همگان به ویژه ارادتمندان آن فقیه مجاهد، درس‌آموز و الهام‌بخش خواهد بود. ️اینجانب به نمایندگی از دستگاه قضایی استان هرمزگان این ضایعه مولمه را به محضر مقدس حضرت ولی‌عصر «اروحنا له الفداء»، رهبر معظم انقلاب اسلامی «مد ظله العالی»، ریاست معزز قوه قضائیه «دامت برکاته»، مراجع عظام تقلید، روحانیت عظیم‌الشأن، حوزه‌های علمیه، شاگردان و علاقمندان و به ویژه بیت مکرم و فرزندان محترم ایشان؛ تسلیت و تعزیت عرض می‌نمایم و از درگاه خداوند متعال برای آن مرحوم؛ علو درجات و همجواری با نبی اکرم «صلی‌الله علیه و آله و سلم» و ائمه اطهار (علیهم السلام) و برای عموم بازماندگان؛ صبر جمیل و اجر جزیل مسألت دارم. والسلام علیکم و رحمة الله و برکاته به گزارش فارس، آیت‌الله مصباح یزدی شب گذشته دارفانی را وداع گفت. انتهای پیام / ۸۸۰۵۵
به گزارش خبرگزاری فارس، اشکان دژاگه در بازی هفته نهم تیم فوتبال تراکتور مقابل شهرخودرو به دلیل آسیب‌دیدگی از ناحیه چهار سر ران دچار مصدومیت شد و پیش از شروع نیمه دوم از زمین بیرون آمد. وی روز پنجشنبه MRI داد و از روز گذشته هم برای طی مراحل درمانی زیرنظر کادر پزشکی تراکتور قرار گرفت. تیم پزشکی تراکتور در صدد است این بازیکن باتجربه را به دیدار بعدی مقابل ذوب‌آهن که سه‌شنبه این هفته برگزار می‌شود برساند. انتهای پیام /
به گزارش حوزه دانشگاهی خبرگزاری فارس، سازمان بسیج اساتید دانشگاه‌ها و مراکز آموزش عالی و پژوهشی کشور طی پیامی رحلت آیت‌الله مصباح یزدی را تسلیت گفت. متن این پیام به شرح زیر است: بسم‌الله الرحمن الرحیم اذا مات العالم ثلم فی الاسلام ثلمه لایسدها شی الی یوم القیامه ارتحال ملکوتی عالم ربانی، فیلسوف متاله، فقیه مفسر، حکیم مجاهد، متفکر و اندیشمند بزرگ جهان اسلام، حضرت علامه آیت‌الله حاج شیخ محمدتقی مصباح یزدی (رضوان‌الله تعالی علیه) در سالگرد شهادت سردار دلها سپهبد شهید حاج قاسم سلیمانی و اربعین شهادت دانشمند علمی و هسته‌ای دکتر محسن فخری زاده، قلوب همه ملت ایران، مومنان و مجاهدان راه خدا، عزت، شرف، مقاومت، آزادی و آزادگی را آکنده از غم و اندوه مضاعف کرد. حضرت علامه مصباح یزدی، عالم و اندیشمندی بی‌بدیل بود که در محضر استادانی همچون حضرت امام خمینی (قدس سره الشریف)، علامه طباطبایی و آیت‌الله العظمی بهجت (رحمه‌الله علیهما)، مراتب علمی و معرفتی را طی کرده و خود به شخصیتی بی‌نظیر تبدیل گردید. ایشان با تاسیس مراکز علمی و تحقیقاتی متعدد از جمله «موسسه در راه حق»، «بنیاد حضرت باقرالعلوم (علیه‌السلام)»، «موسسه آموزشی و پژوهشی امام خمینی (ره)» و تربیت اساتید فاضل و طلاب انقلابی و نیز تالیف و ارائه صدها کتاب، مقاله و سخنرانی در روشنگری و بصیرت افزایی، خلاء شخصیت‌های کم نظیری همچون علامه طباطبایی و شهید مطهری را پر کرده و قلب پاک و ذهن معرفت جوی دانشجویان و طلاب را با معارف زلال و ناب الهی و ارزشهای متعالی انقلاب اسلامی، سیراب نموده و آنها را در برابر تفکرات الحادی و التقاطی، حفظ و حراست فرمود. سازمان بسیج اساتید دانشگاه‌ها و مراکز آموزش عالی و پژوهشی کشور، رحلت این عالم فرزانه و «برادر عزیز و قدیمی» رهبر معظم انقلاب اسلامی را خدمت معظم له، مراکز دانشگاهی و حوزوی، دوستان و شاگردان، فرزندان و خاندان و عموم ملت شریف ایران اسلامی تسلیت و تعزیت عرض می‌نماید. انتهای پیام /
به گزارش خبرنگار رادیو و تلویزیون خبرگزاری فارس، تصویربرداری سریال «صبح آخرین روز» شهریور ماه در زنجان آغاز شده است و تا پایان امسال ادامه خواهد داشت. در این سریال که توسط صدا و سیمای مرکز زنجان و با مشارکت سازمان انرژی اتمی، وزارت دفاع و پشتیبانی نیروهای مسلح و استانداری زنجان در حال تولید است به ابعاد مختلف علمی، اجتماعی، خانوادگی و کاری زندگی شهید مجید شهریاری و دستاوردهای دانشمندان ایران اسلامی در صنعت هسته‌ای پرداخته می‌شود. داستان این سریال از صبح روز ترور شهید شهریاری آغاز شده و به گذشته برمی گردد و ۴۶ سال زندگی او را روایت می‌کند. شهید دکتر مجید شهریاری، استاد دانشگاه شهید بهشتی و از دانشمندان هسته‌ای ایران بود که در سال ۱۳۴۵ در زنجان متولد شد و در هشتم آذر ۱۳۸۹ توسط رژیم صهیونیستی و با همکاری اطلاعاتی منافقین در یک عملیات تروریستی به شهادت رسید. از بازیگران این سریال می‌توان به: کاوه خداشناس، سپیده خداوردی، زهرا سعیدی، شهرام عبدلی،. مهران رجبی، افسانه ناصری، سیروس همتی، میرطاهر مظلومی، حسن اسدی، پریسا گلدوست، مهدی علیپور و اردشیر رستمی اشاره کرد. همچنین از بازیگران توانمند زنجانی نیز در این سریال پربازیگر که نزدیک به ۴۰۰ نفر بازیگر دارد استفاده‌شده است. در این سریال اردشیر رستمی پدر شهید شهریاری، شهرام عبدلی دایی شهید، سیروس همتی برادر شهید و مهران رجبی در نقش مش باقر پدربزرگ شهید شهریاری را بازی می‌کنند. به گزارش فارس، نقش شهید شهریاری در این سریال در ۵ برهه به تصویر کشیده می‌شود و به همین خاطر ۵ بازیگر مختلف در قالب این نقش قرار گرفته‌اند. سن ۵، ۸، ۱۳، ۱۸ و ۲۳ سالگی تا ۴۶ سالگی هر کدام بازیگران مجزایی دارند. فرحان فرحناک بازیگر این نقش از سن ۱۸ تا ۲۳ است و کاوه خداشناس بعد از ۲۳ سالگی را ایفا می‌کند، همچنین بازیگران کودک و خردسال و نوجوان نیز از بومی‌های چهار محال و بختیاری و قم و تهران انتخاب‌شده‌اند. بنابر این گزارش، دکتر نصیری قیداری ریاست دانشگاه شهید بهشتی به همراه جناب آقای سید محسن میرلوحی نماینده سازمان انرژی اتمی نیز سر صحنه تصویربرداری این سریال حضور یافته و از نزدیک با عوامل تولید این مجموعه فاخر تلویزیونی دیدار و گفت و گو کردند. در این دیدار دکتر نصیری قیداری با تشکر از عوامل تولید این سریال بر لزوم ساخت چنین آثار ارزشمندی تاکید کرد و شناساندن نخبگان علمی و دانشمندان این کشور را به عموم مردم یکی از وظایف هنرمندان دانسته و با اشاره به سختی کارهای هنری و تولید برنامه‌های نمایشی آمادگی کامل دانشگاه شهید بهشتی را جهت همکاری همه‌جانبه با این سریال ماندگار اعلام داشت. همچنین در این بازدید آقای میرلوحی به نمایندگی از سازمان انرژی اتمی پیام تشکر آقای دکتر صالحی ریاست محترم سازمان را در خصوص تولید این اثر به گروه ابلاغ کرده و از جانب ایشان از روند مراحل تولید این مجموعه نمایشی بازدید کرد. در پایان این دیدار مصطفی علمی فرد تهیه‌کننده سریال از همراهی‌های همه‌جانبه ریاست محترم سازمان انرژی اتمی و به نمایندگی از آن سازمان آقای میرلوحی و همچنین حمایت‌های بی‌دریغ جناب آقای نصیری قیداری و همکاری مجموعه دانشگاه شهید بهشتی و پشتیبانی و همراهی وزیر دفاع و پشتیبانی نیروهای مسلح در خصوص تولید این سریال فاخر تشکر و قدردانی کرده و به تلاش بی‌وقفه همه گروه جهت تولید یک اثر فاخر تلویزیونی اشاره نمود و ساخت این مجموعه نمایشی را ادای دینی به شخصیت والای شهید شهریاری و دیگر دانشمندان صنعت هسته‌ای دانست. دیگر عوامل تولید این سریال عبارتند از: مجری طرح شرکت هورشید فیلم، مدیر برنامه‌ریزی خسرو نصیری خواه، مدیر تولید علی رحیم زاده، مدیر تصویربرداری مهدی رضایی، مدیر صدا برداری فرهاد تبریزی، طراح چهره‌پردازی جنان صدفی، طراح صحنه قاسم مربی، طراح لباس مریم جعفری، دستیار کارگردان عباس بهبودی، منشی صحنه مریم محمدی، عکاس امیر حیدری، جانشین تولید سعید اژدر، مشاور فیلمنامه و ناظر کیفی داریوش مختاری، مدیر تدارکات فرهاد هواخواه. مجموعه تلویزیونی «صبح آخرین روز» در ۳۰ قسمت ۴۵ دقیقه‌ای و در معاونت امور استان‌های سازمان صدا و سیما به تهیه‌کنندگی مصطفی علمی فرد و کارگردانی حسین تبریزی در حال تولید است و فیلمنامه آن طی دو سال توسط فاطمه حیدری، حسن عطارها و مرتضی اصفهانی نوشته‌شده است. انتهای پیام /
به گزارش خبرگزاری فارس از شهرکرد، نماینده ولی‌فقیه در چهارمحال و بختیاری و امام جمعه شهرکرد در پیامی درگذشت رادمردی از تبار علم و حکمت و عرفان، فیلسوفی معنا مسلک و بصیری عمار صفت و مجاهدی مالک اشترگونه حضرت آیت‌الله حاج شیخ محمدتقی مصباح یزدی را تسلیت گفت. متن پیام تسلیت حجت‌الاسلام و المسلمین محمدعلی نکونام به این شرح است: «بسم‌الله الرحمن الرحیم انا لله و انا الیه راجعون بار دیگر ظرف مدتی کوتاه حوزه‌های علمیه با تأسف و اندوه وافر در سوگ رادمردی از تبار علم و حکمت و عرفان، فیلسوفی معنامسلک و بصیری عمارصفت و مجاهدی مالک اشترگونه امروز چشم از جهان فروبست. حضرت آیت‌الله آقای حاج شیخ محمدتقی مصباح یزدی به حق آیتی بود که سیر علمی و سیر معرفتی و سیر فلسفی را با عمل اخلاقی و حالات ربانی در هم آمیخت و از خود الگوئی ارائه کرد که تا همیشه تاریخ درس‌آموز است تألیفات عدیده‌اش در زمینه‌های مورد نیاز جامعه و مورد نیاز حوزه‌های علمیه و دانشگاه‌ها که بعضی با قلمی روان ترسیم‌گر ضرورت‌های فکری و اخلاقی جامعه است بخشی دیگر از جهاد علمی اوست. تأسیس مراکز علمی به ویژه موسسه آموزشی پژوهشی امام خمینی که حقا حوزه علمیه قم و حوزه‌های علمیه را در پاسخگویی به سؤالات و ابهام‌های نسل انقلاب پربار و دستی پر از دانش و بینش برای آن‌ها به ارمغان آورد، پرورش‌یافتگان این مرکز و شاگردان و درس آموختگان این ستاره پرفروغ امروز در جای‌جای مراکز علمی و جای‌جای کشور می‌درخشند. این شخصیت عظیم القدر که به خوبی از خورشید تابناک مکتب جعفری استفاده کرد استوانه‌ای مستحکم از علم و حکمت در حوزه‌های علمیه شد و به حق از افتخارات و بالندگی‌های کرسی فلسفه و کرسی معرفت و بصیرت و کرسی جهاد علمی محسوب می‌شود. اخلاص و باور توحیدیش، زندگی ساده و زاهدانه‌اش، سبک تمام‌عیار اسلامی‌اش، غیرت و صلابت دینیش، ولی محور و اوج خضوع در برابر ولی امرش، دفاع از اسلام ناب محمدی صلی‌الله علیه و آله و مقابله سخت با روشنفکرنماهای بظاهر مردم‌محور و در واقع دین‌ستیز، از این عالم ربانی چهره‌ای ماندگار در علم و دین به جای گذاشت که اوراق کتاب زندگیش هیچ‌گاه بسته نخواهد شد. اینجانب که خود از ارادتمندان ویژه این عالم مخلص بوده و هستم با دلی پراندوه این ضایعه را به محضر مراد و ولی حکیممان مقام معظم رهبری و به حوزه‌های علمیه و به بیت شریفشان و به تلامیذ و ارادتمندان آن حکیم سفر کرده تسلیت گفته و بهره‌مندیش محضر مولای کریم و روح ریحان بهشتی را مسئلت دارم.» انتهای پیام / ۳۳۳۹ / م
گروه سیاسی خبرگزاری فارس: خرداد ۱۳۷۶؛ سردار قاسم سلیمانی فرمانده لشکر ۴۱ ثارالله، از کرمان به تهران فراخوانده شد تا فرماندهی نیروی قدس سپاه را به او واگذار کنند. او که سال‌ها در جنوب‌شرق کشور در مبارزه با اشرار و عوامل گروهک‌های تروریستی موفق عمل کرده بود و توانسته بود با درایت خود امنیت قابل توجهی را در این منطقه به وجود بیاورد، گزینه مناسبی برای هدایت ماموریت‌های نیروی قدس بعنوان بازوی پرتوان برون‌مرزی جمهوری اسلامی ایران بود، مسئولیتی که او ۲۲ سال بر عهده داشت و در نهایت در این مسیر به شهادت رسید. تغییر در فرماندهی نیروی قدس سپاه که تا پیش از انتصاب حاج قاسم بر عهده سردار احمد وحیدی بود، همزمان با درگیری‌های طالبان در افغانستان بود و تجارب سردار سلیمانی در مبارزه با اشرار جنوب شرق ایران از جمله عواملی بود که فرمانده معظم کل قوا وی را به فرماندهی نیروی قدس منصوب کرد و در حقیقت، افغانستان نخستین ماموریت حاج قاسم بود. ** افغانستان نخستین ماموریت حاج قاسم در حوزه افغانستان، نیروی قدس ضمن حمایت از احمدشاه مسعود در دوران حاکمیت طالبان بر افغانستان، کمک‌های شایانی را بدون عضویت در ائتلاف آمریکایی برای نجات افغانستان از اشغال طالبان ارائه کرد. در حقیقت مأموریت‌های نیروی قدس در افغانستان با هدایت حاج قاسم سلیمانی چنان جایگاه جمهوری اسلامی ایران را در این کشور مستحکم کرد که وزارت دفاع آمریکا در گزارشی درباره وضعیت افغانستان سیاست‌های ایران در افغانستان را موفق خواند. اما افغانستان تنها نمونه عملکرد موفق حاج قاسم در نیروی قدس نبود، او با همان درایت و ابتکار عمل‌های خاص خود اینبار دست به تقویت بیش از پیش گروه‌های مقاومت مانند حزب‌الله لبنان و گروه‌های مبارز فلسطینی پرداخت و با تدوین ساختار و چارچوبی برای آنها، این گروه‌ها را به شمشیرهای تیز و برانی زیر گلوی رژیم صهیونیستی تبدیل کرد که نمونه عملکرد موفق آن‌ها در جنگ‌های ۳۳ روزه لبنان، ۲۲ روزه و ۸ روزه غزه قابل‌ملاحظه بود. ** شکست هیمنه ارتش اسرائیل در جنگ ۳۳ روزه جنگ ۳۳ روزه نمونه بارزی از تقویت گروه‌های مقاومت در دوره فرماندهی حاج قاسم سلیمانی در نیروی قدس است. جنگی که با شکست رژیم صهیونیستی، ضربات و لطمات جبران ناپذیری به هیمنه پوشالی ارتش صهیونیست‌ها وارد شد. سردار سپهبد شهید حاج قاسم سلیمانی در اولین و تنها مصاحبه مطبوعاتی خود در این خصوص گفتند: در تمام دوره‌ای که رژیم صهیونیستی در آغاز جنگ ۳۳ روزه اجرای عملیات کرد خصوصا در ساعات و روز اول و روزهای اول، او اهداف موجود در بانک اطلاعاتی از قبل آماده‌ی خود را هدف قرار داد. رژیم، همه‌ی آن بانک اطلاعاتی که از قبل آماده کرده بود را به نیروی هوایی خود واگذار کرد و نیروی هوایی بر مبنای آن بانک که مختصات دقیق مکان‌های متعلق به حزب‌الله در آن وجود داشت، وارد عمل شد. اما به‌دلیل تدابیری که حزب‌الله انجام داده بود - هم در بعد نیروی انسانی و هم در بعد امکانات – حزب‌الله حداقل آسیب را دید و یا می‌توان گفت در لحظات اولیه هیچ آسیبی ندید. برخلاف آنچه که اتاق فکرهای کاخ سفید پیش‌بینی کرده بود، حملات و بمبارا‌های هوایی اسرائیل در طول این جنگ حتی یک مورد نتیجه‌بخش نداشت و برای ایجاد فشار و قتل‌عام غیرنظامیان تنها به انهدام زیرساخت‌های شهر لبنان اقدام می‌کرد. در مقابل نیروهای حزب‌الله با کنترل دامنه جنگ و به کارگیری مرحله‌ای موشک‌های دوربرد خود موفق شدن صدمات زیادی را در بعد سیاسی و نظامی به اسرائیل وارد کند که غرق کردن ناو اسرائیلی ساعر در سواحل لبنان را می‌توان از جمله نقاط عطف این جنگ برای حزب‌الله لبنان برشمرد. در بحبوحه این جنگ سردار قاسم سلیمانی، پیامی از رهبر انقلاب به دبیرکل حزب‌الله لبنان ارسال کرد که حاکی از حمایت‌های مادی و معنوی کامل جمهوری اسلامی ایران از حزب‌الله لبنان بود. سردار سلیمانی این پیام شفاهی و فوری را روز دهم جنگ به مقامات حزب‌الله منتقل کرد. نقش نیروی قدس و شخص سردار سلیمانی در این جنگ نقش موثر و تاثیرگذاری بود و همانطور که خود گفته است در آن ایام بیشتر در لبنان و در کنار دوستان حزب‌الله بوده و برای فرماندهی جنگ در اتاق ویژه عملیات حضور داشته است. سردار سلیمانی در این خصوص می‌گوید: «بعد از هفته اول جنگ به تهران آمدم و بعد از جلسه با آقای لاریجانی در دبیرخانه شورای عالی امنیت ملی با هم به مشهد رفتیم خدمت حضرت آقا تا گزارش آخرین وضعیت را بدهیم در آن جلسه مقام معظم رهبری سفارشاتی فرمودند که آنرا جزو الهامات الهی باید در نظر گرفت که انصافا سرنوشت جنگ را تغییر داد.» ** جنگ ۲۲ روزه غزه تقویت گروه‌های مبارز فلسطینی در دوران فرماندهی حاج قاسم سلیمانی از دیگر اقدامات اثرگذار نیروی قدس سپاه بود که در جنگ ۲۲ روزه غافلگیری بزرگی را برای صهیونیست‌ها به وجود آورد. در این جنگ حماس با موشک‌هایی که در اختیار داشت به حملات رژیم صهیونیستی پاسخ داد؛ اما سوال ناظران نظامی آن بود که این موشک‌ها از کجا و چگونه بدست حماس رسیده است؟ نیروی قدس در راستای حمایت از آرمان فلسطین ارتباط خود را با گروه‌های مقاومت از جمله حماس و جهاد اسلامی افزایش داد و با توجه به پیش‌بینی تجاوزات رژیم صهیونیستی به تقویت بنیه نظامی و تسلیحاتی این گروه‌ها پرداخت که از جمله این کمک‌ها ارسال قطعات مختلف موشک به داخل نوار غزه بود. نیروی قدس این کار را از طریق سودان و خاک مصر انجام داد و نهایتا به شکل پنهانی از تونل‌های زیرزمینی حفر شده در صحرای سینا به داخل غزه منتقل می‌شد و به دست فلسطینیان می‌رسید؛ این روند در مراحل بعدی ادامه یافت و در جنگ ۸ روزه رشد قابل توجهی یافت. در جنگ ۸ روزه غزه حمایت‌های ایران از مقاومت فلسطین از حمایت‌های تبلیغی و سیاسی فراتر رفت و برای نخستین بار و به طور رسمی اعلام شد که ایران موشک‌های پیشرفته «فجر ۵» و یا دست‌کم فناوری ساخت آن را در اختیار فلسطینیان قرار داده است، متولی اصلی این حمایت‌ها نیروی قدس بود. سردار محمدعلی جعفری فرمانده وقت کل سپاه این موضوع را اینگونه تشریح کرد که ایران برای کمک به مسلمین و مظلومان جهان برای مقابله با زورگویان و نظام استکباری کمک تکنولوژیکی و فناوری دارد و کاری هم که در روز انجام دادیم بر همین منوال است موشک‌های فجر ۵ را مستقیما به غزه نفرستادیم بلکه فناوری آن از ایران به مقاومت منتقل‌شده و مقدار بی‌شماری از این موشک‌ها در حال تولید است. ** مقابله با فتنه تکفیری‌ها شکل‌گیری گروهک‌های تروریستی و تکفیری در منطقه غرب آسیا و به طور مشخص در کشورهای عراق و سوریه که در پیشانی آنها جریان داعش قرار داشت، ماموریت جدیدی را برای حاج قاسم سلیمانی و نیروی قدس ایجاد کرد تا با این فتنه مقابله کنند. پشتیبانی لجستیکی و مالی کشورهای غربی و برخی کشورهای مرتجع منطقه مانند عربستان سعودی از گروهک‌های تکفیری و از سوی دیگر گسیل نیروهای تکفیری از سراسر جهان به عراق و سوریه از داعش چنان نیرویی قدرتمند ساخته بود که در بسیاری از مقاطع، برخی ناظران کار را در کشورهای عراق و سوریه تمام‌شده می‌دیدند. اینجا هم باز حاج قاسم سلیمانی در نقش یک فرمانده با درایت ظاهر شد و با ابتکار عمل خود و ایجاد «حشد الشعبی» در عراق و و «بسیج مردمی» (قوات دفاع وطنی) در سوریه و همچنین حضور و هدایت مستمر خود و فرماندهان کارکشته و جنگ دیده نیروی قدس طی مدت زمان ۶ سال، با آزادسازی مناطق اشغالی از دست تروریست‌ها بساط آنها و خلافت خودخوانده‌شان را از منطقه برچید. در حقیقت حاج قاسم و نیروی قدس با درخواست رسمی دولت‌های سوریه و عراق، به این دو کشور رفتند، مانع سقوط دمشق و بغداد شدند و هم او بود که با سفر به مسکو، نقش بسزایی در همراه کردن روسیه و پوتین برای ورود به میدان نبرد سوریه داشت. یکی از نکات برجسته دوران مبارزه با تروریست‌های تکفیری در عراق و سوریه حضور مستمر و هدایت نیروهای عملیاتی در میدان توسط شخص حاج قاسم سلیمانی بود به طوریکه او بارها در طول این حضورش در میدان و خطوط مقدم در معرض شهادت و یا مجروح شدن قرار داشت اما هیچگاه از نظارت و حضور مستقیم در خط مقدم نبرد پا پس نکشید. انتهای پیام /
به گزارش خبرگزاری فارس، علاقه‌مندان به تماشای آثار این جشنواره هم‌زمان با فرارسیدن نخستین سال‌روز شهادت سردار قاسم سلیمانی می‌توانند با مراجعه به سایت تیوال، کلیک روی بنر جشنواره تئاتر سردار آسمانی و استفاده از کد رایگان سردار آسمانی sardareasemani تمامی نمایش‌های بخش صحنه‌ای دومین جشنواره سردار آسمانی را تا ساعت ۱۲ روز ۱۴ دی‌ماه به صورت رایگان تماشا کنند. گفتنی است، دومین جشنواره سراسری تئاتر سردار آسمانی با حمایت بنیاد فرهنگی روایت فتح، انجمن تئاتر انقلاب و دفاع مقدس و اداره کل فرهنگ و ارشاد اسلامی استان کرمان تا ۱۵ دی‌ماه در سه بخش مسابقه‌ی نمایشنامه‌نویسی، صحنه‌ای و تئاتر خیابانی در استان کرمان برگزار می‌شود. *معرفی آثار چهارمین روز جشنواره سردار آسمانی این جشنواره در چهارمین روز میزبان ۷ اثر نمایشی در بخش خیابانی و دو نمایش در بخش صحنه‌ای خواهد شد. طبق جدول اجراهای جشنواره سراسری تئاتر سردار آسمانی، نمایش همه پسران من به کارگردانی علی‌محمد رادمنش از جیرفت ساعت ۱۵، نمایش روی قبرم بنویسید سرباز به کارگردانی میثم رمضانی از قرچک، نمایش ژنرال به کارگردانی سعید بادینی از زاهدان ساعت ۱۶ و نمایش تن‌های تنها به کارگردانی آدینه رحیم نژاد از اصفهان ساعت ۱۶:۳۰ در محوطه مجموعه فرهنگی گلستان امین اجرا می‌شوند. در محوطه مجموعه شهرزاد هم نمایش ژنرال خورشید به کارگردانی سعید خیرالهی از دهلران ساعت ۱۶، نمایش همه پسران من به کارگردانی علی‌محمد رادمنش از جیرفت ساعت ۱۶:۳۰ و نمایش روی قبرم بنویسید سرباز به کارگردانی میثم رمضانی از قرچک ساعت ۱۷ اجرا خواهد شد. در بخش صحنه‌ای هم مجموعه تئاتر شهر تالار فردوسی در دو ساعت ۱۶:۳۰ و ۱۹ میزبان نمایش نفس سرد به کارگردانی محمد قاسمی خواهد بود و در پلاتوی فرهنگسرای شورای شهر نمایش یک و بیست دقیقه بامداد به کارگردانی پژمان شاهوردی در دو ساعت ۱۵ و ۱۸ اجرا خواهد شد. دومین جشنواره سراسری تئاتر سردار آسمانی به حمایت بنیاد فرهنگی روایت فتح، انجمن تئاتر انقلاب و دفاع مقدس و اداره کل فرهنگ و ارشاد اسلامی استان کرمان تا ۱۵ دی‌ماه در قالب سه بخش مسابقه نمایشنامه‌نویسی، صحنه‌ای و خیابانی در استان کرمان برگزار می‌شود. *تعزیه نگین سلیمانی تعزیه نگین سلیمانی عنوان ویژه‌برنامه‌ای است که همزمان با سالگرد شهادت حاج قاسم سلیمانی توسط پردیس تئاتر تهران برگزار می‌شود. این برنامه با مشارکت ناحیه مقاومت بسیج مالک اشترو کانون تخصصی تعزیه منهاج (از کانونهای تخصصی نمایشی پردیس تئاتر تهران) در قالب تعزیه طی روزهای ۱۳ تا ۱۶ آذر ماه مصادف ایام شهادت سردار دلها شهید حاج قاسم برگزار می‌شود و بر اساس اعلام، مقرر است در طی ۴ روز، ۲۰ اجرای ۳۰ دقیقه‌ای در نقاط مختلف شهر تهران برگزار شود. این اجراها شامل ۳ پرده نمایش از رشادت‌های این شهید بزرگوار در (دفاع مقدس – مبارزه با داعش – خدمت رسانی به مردم سیل‌زده خوزستان) و تلفیق آن با سه بخش از تعزیه اهل‌بیت (ع) و یاران ایشان در موضوعات (مبارزه با کفر – مبارزه با منافقین – خدمت به مردم) خواهد بود. ودر نهایت، برنامه با بیانی از فرمایشات حضرت علی (ع) از نهج‌البلاغه پیرامون مباحث فتنه به پایان می‌رسد. *آغاز اجرای «سرباز» همزمان با سالگرد شهادت سردار سلیمانی همزمان با اولین سالگرد شهادت سردار آسمانی، حاج قاسم سلیمانی، مستند نمایش «سرباز» به تهیه‌کنندگی بنیاد رودکی و کارگردانی حسین پارسایی از شامگاه جمعه دوازدهم دی‌ماه به نمایش درآمد. این اجرا در حالی در تالار وحدت به روی صحنه رفت که درحاشیه پخش برخط آن از تلویزیون تعاملی لنز برای مخاطبان، تعداد محدودی میهمان ویژه با رعایت کامل پروتکل‌های بهداشتی از نزدیک به تماشای این نمایش نشستند. مستند نمایش «سرباز» مبتنی بر سویه‌های زیستی و مقاومتی سردار سلیمانی به عنوان اسوه ملی مقاومت است و از هفت اپیزود نمایشی و برخوردار از جلوه‌های ویژه فنی و بصری تشکیل‌شده است و قطعه پایانی آن با عنوان «حالا که می‌روی» با صدای محمد معتمدی اجرا می‌شود. محمدحسین صفارهرندی (عضو مجمع تشخیص مصلحت نظام و وزیر اسبق وزارت فرهنگ و ارشاد اسلامی)، مرتضی محمودوند (نماینده مجلس شورای اسلامی)، سید محمد حسینی (وزیر اسبق وزارت فرهنگ و ارشاد اسلامی)، قادر آشنا مدیرکل هنرهای نمایشی، دکتر فرید مرادیان (معاون بهداشت، درمان و توانبخشی جمعیت هلال‌احمر)، دکتر محمدتقی حسینی طباطبایی (رئیس مجتمع دارویی هلال ایران جمعیت هلال‌احمر، منصوره باقری (معاون امور بین‌الملل و حقوق بشردوستانه جمعیت هلال‌احمر)، فوزیه درخشان نیا (مدیرکل منابع انسانی و تحول اداری جمعیت هلال‌احمر)، دکتر سمیرا فعلی (مشاور رئیس سازمان هلال‌احمر ایران)، حمید نیلی مدیرعامل انجمن تئاتر انقلاب و دفاع مقدس، مجید رجبی معمار مدیرعامل خانه هنرمندان و محمود فرهنگ مدیر کانون نمایش‌های مذهبی اداره کل هنرهای نمایشی از مهمانان ویژه شب نخست اجرا بودند. علی براتی به عنوان طراح حرکت، انوش معظمی، مجید رحمتی، مسعود رحیم‌پور، رضا راد، ندا سیاس، سروش کریمی نژاد، احمد صمیمی، حسین نصری، میلاد محمدزاده، آصف جاودانفرد، یونس حمزه لویی، رضا طالبی، آرمان صلحی، سعید نوعی، میثم جبارزاده، رضا خاکی، مارال قادری، امید کفایتی، اسماعیل صالحی، الکس ملک کرم، مهدیار کشمیری، حامد شمسه، هومن حسین زاده و ملیکا کاشانی به عنوان بازیگر، سروش کریمی نژاد به عنوان طراح صدا و موسیقی، مژگان عیوضی طراح لباس، حسین میرزا محمدی ویدئو آرت، محمد موحد نیا طراح گرافیک، رضا راد دستیار کارگردان و برنامه‌ریز و داریوش یگانه به عنوان مدیر تولید پروژه سرباز را همراهی می‌کنند. داستان سردار سلیمانی یک فصل برجسته تاریخ ماست صفار هرندی، عضو مجمع تشخیص مصلحت نظام پس از تماشای مستند نمایش «سرباز» گفت: اجرا خیلی خوب و همان چیزی که انتظار می‌رفت بود، هنر نمایشی ما همیشه در خدمت آرمان‌ها و تاریخ کشورمان بوده و داستان سردار سلیمانی یک فصل برجسته تاریخ ماست؛ انصاف این است که این دین را باید ادا کرد و شروع خوبی است که این هنر در خدمت جریان مقاومت، فداکاری و پاسداشت ارزش‌های قهرمان ملی باشد. وی افزود: یکی از راه‌هایی که جامعه با قهرمان ملی خودش بیشتر آشنا شود، قطعا هنرهای نمایشی است و خیلی‌ها مدیون هستند و باید دین خودشان را انجام دهند و این کار را از بخشی از جامعه هنری کشورمان قابل‌قبول می‌دانم. سردار سلیمانی سرباز ملت ایران بود محمودوند، نماینده مجلس شورای اسلامی در خصوص اجرای «سرباز» گفت: از تمام عزیزانی که در اجرای این مستند نمایش زحمات زیادی کشیدند، تشکر می‌کنم؛ واقعا خیلی خوب کار کردند و به صورت کارشناسی و اشرافیت بالا آن‌چه را که مفاهیم مهم و ارزشی خصوصا در حوزه نبرد و مسائل آرمانی بود را انصافا به بهترین نحو به نمایش درآوردند. وی افزود: حقیقتا سردار سلیمانی سرباز ملت ایران بود؛ سربازی باهوش و فداکار که فارغ از شرایط خاص سیاسی، جریانی و حزبی حرکت می‌کرد و مردم ایران عاشقانه دوستش داشتند. امروز نیز در همین تئاتر و نمایش بی‌نظیر هنری، همان عشق و علاقه جوانان ایرانی در تئاتر نسبت به این عزیز دیدیم و رمز موفقیت هر انسانی در هر جایگاه و مقامی، عشق، ایثار و اخلاص در خصوص هموطنانش است که این عزیز در اوج بزرگی به این موضوع توجه خاص و ویژه داشت. حقیقتا کار فرهنگی سرلوحه تمام امور از جمله رشد، پیشرفت، توسعه و حتی موضوعات اقتصادی است و اگر این مسائل فرهنگی در نوع و جایگاه خودش به واقع به صورت کارشناسی و دلسوزانه مطرح شود، در تمام ابعاد زندگی مردم تأثیر می‌گذارد. با ابزار هنر باید نقش سردار سلیمانی را در تاریخ ثبت کنیم دکتر فرید مرادیان معاون جمعیت هلال‌احمر هم درخصوص اجرای مستند نمایش «سرباز» گفت: من زمانی که این تئاتر را دیدم، به یاد یک جمله از مقام معظم رهبری افتادم که فرمودند هرچیزی که می‌خواهید در تاریخ به ثبت برسانید و جاودانه شود، سعی کنید با هنر آمیخته شود و با زبان هنر مطرح شود؛ اجرای بسیار جذابی بود و به نظر من یک مجموعه مختصر، مفید، مستند و مستدل بود از تمام وقایعی که پشت سر گذاشتیم؛ حسادت‌ها و کینه‌های دشمنان و نقشه‌های برآب شده‌شان در این تئاتر واضح بود. فکر می‌کنم هم یک تاریخچه خوب و هم یک کار هنری اثرگذار بود که تاثیرگذاری آن خصوصا برای جوانان و آن‌هایی که دوست دارند وقایع با زبان هنر بیان شود، بسیار خوب بود. من فکر می‌کنم باید با ابزار هنر، ادبیات و با کمک گرفتن از هنرمندان و ذهن و شور و شوق سرشارشان بتوانیم نقش سردار سلیمانی را در تاریخ و فرهنگ مرز و بوم بیان کنیم؛ همان‌طوری که از پهلوانان، رزم‌آوران و میهن‌پرستان نامی در تاریخ یاد می‌شود. با این شیوه، سردار سلیمانی نیز بهتر از پیش در تاریخ این مرز و بوم ثبت و الگویی که نماد شجاعت، صداقت و نوع‌دوستی است، بیشتر معرفی می‌شود. مستند نمایش «سرباز» به همت بنیاد فرهنگی هنری رودکی و مشارکت و همراهی اداره کل هنرهای نمایشی به صورت برخط (آنلاین) از روز جمعه ۱۲ دی‌ماه به مدت پنج شب و از ساعت ۱۸:۳۰ به صورت آنلاین از طریق تلویزیون تعاملی «لنز» با حفظ پروتکل‌های بهداشتی در تالار وحدت اجرا می‌شود. انتهای پیام /
به گزارش خبرگزاری فارس از گرگان به نقل از پایگاه اطلاع‌رسانی دادگستری کل استان گلستان، حجت‌الاسلام سیدرضا سیدحسینی اظهار کرد: نخستین متهم پرونده چهارشنبه شب در پی شکایت بانوی گرگانی دستگیر شد اما دومین متهم فرار کرد و پس از دو روز تعقیب و گریز در مخفیگاهش دستگیر شد. وی تصریح کرد: متهمان این پرونده دو روز پیش با تهدید، خانم جوانی را در یکی از مناطق گرگان ربودند با طرح شکایت این خانم جوان، متهمان بلافاصله شناسایی شدند که یکی از از آنان همان شب دستگیر شد و متهم دیگر که فراری بود هم صبح امروز دستگیر و روانه دادسرا شد. دادستان مرکز استان گلستان بار دیگر بر سرعت و قاطعیت در رسیدگی به اتهامات متهمان تاکید کرد و گفت: نگاه قانونگذار و قضات در برخورد با مجرمان جرایم خشن و هتاکان به نوامیس مردم سختگیرانه است. رسیدگی به پرونده متهمان همزمان در شعبه چهارم بازپرسی دادسرای گرگان و دادگاه کیفری یک استان در حال انجام است. انتهای پیام / ۲۳۰۷ /
به گزارش گروه بین‌الملل خبرگزاری فارس، کانال ۱۲ تلویزیون رژیم صهیونیستی، امروز (شنبه)، گزارش داد که گردشگران صهیونیست با خود مواد مخدر به امارات برده‌اند. وبگاه خبری «فلسطین الیوم» به نقل از کانال ۱۲ نوشت علی‌رغم تدابیر شدیدی که در امارات برای جلوگیری از ورود مواد مخدر وجود دارد، عده‌ای از گردشگران برای گذراندن تعطیلات عید در دبی با خود ماری جوآنا و حشیش به این کشور حمل کرده‌اند. در این گزارش اشاره‌شده است که حدود هشت هزار صهیونیست برای جشن گرفتن آغاز سال جدید میلادی وارد دبی شده‌اند. کانال دوازه در ارتباط با این اقدام نوشت، «اسرائیلی‌هایی» که برای جشن گرفتن سال جدید وارد دبی شده‌اند با یک تیر دو نشان زده‌اند یک اینکه از قرنطینه‌ای که در «اسرائیل» وجود دارد، دور شده‌اند و دوم لذت بردن از جشن‌های آغاز سال جدید در امارات. در این گزارش به نقل از یک شهرک‌نشین صهیونیست نیز آمده است که او اطلاعی درباره تدابیر شدید امارات در قبال افرادی که با خود مواد مخدر حمل می‌کنند، نداشته است. طبق قانون امارات، فردی که با خود مواد مخدر حمل یا قاچاق می‌کند، ممکن است به ۲۰ سال زندان یا اعدام محکوم شوند. یکی از گردشگران صهیونیست در این خصوص گفت: «مقداری مواد مخدر سبک با خود حمل کردم. فکر نمی‌کنم که ما دچار مشکل شویم. ما فقط در اتاق‌های خود در هتل می‌کشیم». این گزارش در حالی منتشر شده است که کانال ۱۳ تلویزیون رژیم صهیونیستی، پیشتر، در گزارشی به افزایش ورود گردشگران این رژیم به شهر «دبی» در امارات متحده عربی پرداخته بود و در این خصوص نوشته بود که «دبی» به «پایتخت تن فروشی» در جهان تبدیل‌شده است. مطابق گزارش‌های منتشر شده، توافق عادی‌سازی روابط میان امارات و رژیم صهیونیستی، دبی را به مقصدی جذاب و مورد توجه برای جوانان صهیونیستی تبدیل کرده است به طوریکه در کنار برج‌های بزرگ و خودروهای لوکس، تجارت فحشا در حال انجام است. جوانان و تاجران اسرائیلی با هزاران دلار به دبی می‌روند و هتل‌ها به کانون مصرف مشروبات الکلی و مواد مخدر و «تن فروشی» تبدیل‌شده است. در عین حال، روزنامه صهیونیستی «یدیعوت آحارانوت» نیز پیشتر گزارش داده بود که گردشگران صهیونیست هر آنچه را امکان حمل دارد، از هتل‌های اماراتی می‌دزدند. انتهای پیام / م
به گزارش خبرگزاری فارس، دیگو کاستا سه‌شنبه بعد از ظهر به طور رسمی قرارداد خود را با اتلتیکومادرید فسخ کرد تا بتواند به تیمی دیگر منتقل شود. علت این کار را سایت باشگاه اتلتیکو «دلایل شخصی» اعلام کرد ولی به نظر می‌رسد کم بازی کردن دیگو کاستا باعث این تصمیم شده است. پس از آمدن لوئیس سوارس جایگاه مهاجم اسپانیایی متزلزل شد و به یک نیمکت نشین لقب گرفت. اما مدیر اتلتیکو از دلایل جالبی رونمایی کرد. میگوئل آنحل گیل مارتین در خصوص جدایی کاستا گفت: هر کس که به هم‌تیمی‌هایش، مربی‌اش و باشگاه اتلتیکو احترام نگذارد، جایی در ترکیب نخواهد داشت. به گزارش فارس، صحبت‌های گیل مارتین به یک جنجال در رختکن اشاره دارد و مشخص نیست کاستا با سوارس، سیمئونه یا چه شخصی در اتلتیکو به مشکل برخورده است. از باشگاه ولورهمپتون انگلیس به عنوان گزینه اصلی دیگو کاستا صحبت می‌شود. ولوز به دلیل مصدومیت شدید رائول خیمنز به دنبال مهاجمی شش‌دانگ می‌گردد. انتهای پیام /
به گزارش خبرگزاری فارس از ارومیه، محمد جعفرکبیری در جلسه بررسی مسائل و مشکلات تعاونی‌های آذربایجان غربی از تخصیص ۳۹۰ میلیارد تومان تسهیلات برای پروژه‌های تعاونی متقاضی و ماده ۵۶ برای این استان خبر داد و اظهار داشت: توسعه بخش تعاون و احصای مشکلات از جمله اهداف سفرهای استانی است و بیشتر مشکلات تعاونی‌ها به خاطر نبود شفافیت نظام‌مند علیرغم فراهم بودن بستر قانونی، می‌باشد. وی ادامه داد: برای ارتقای فرآیند نظارت بر کارکرد تعاونی‌ها اعتبارات نظارت و حسابرسی ۱۲ برابر شده است. استاندار آذربایجان‌غربی نیز در این دیدار، با بیان اینکه بخش تعاون هنوز به خوبی نتوانسته در فرآیندهای اقتصادی کشور ایفای نقش کند، اظهار داشت: اگر چه بسترهای قانونی برای شکوفایی بخش تعاون فراهم است اما به انحراف رفتن کارکرد عمده تعاونی‌ها اعتماد عمومی نسبت به آن‌ها خدشه‌دار شده است. محمد مهدی شهریاری بیان کرد: ظرفیت‌های اقتصادی استان بستر مناسبی برای مشارکت تعاونی‌هاست اما تاکنون در این زمینه کوتاهی شده است. وی تشکیل شرکت‌های تعاونی توسعه و عمران شهرستان‌ها را از جمله برنامه‌های اولویت‌دار برشمرد و بیان کرد: در صورت اختصاص خط اعتباری ویژه این تعاونی‌ها می‌توانند فرصت خوبی برای برقراری عدالت باشند. این مقام مسوول تخصیص عادلانه سهم استان از تسهیلات اشتغال پایدار روستایی را نیز خواستار شد و افزود: آذربایجان‌غربی جزو استان‌های موفق در جذب این تسهیلات است و وزارت تعاون باید سهم استان را به طور عادلانه پرداخت کند. انتهای پیام /
به گزارش خبرگزاری فارس، حمید بنی‌تمیم در خصوص فعالیت‌های انجام‌شده توسط فدراسیون ژیمناستیک در بخش همگانی اظهار داشت: تا الان دو جلسه با مسئولان فدراسیون ژیمناستیک داشتیم. یکی از پروژه‌هایی که مستقیما به فدراسیون ژیمناستیک ارتباط پیدا می‌کند ایجاد مهد ورزشی برای خردسالن ۲ تا ۶ سال است. صحبت‌های اولیه انجام‌شده تا در تجهیز باشگاه‌ها و آموزش مربیان همکاری مشترکی داشته باشیم. مدیرکل ورزش همگانی وزارت ورزش تصریح کرد: افزایش جمعیت ۱۰۰ هزار نفری جامعه ژیمناستیک ایران نتیجه یک کار تخصصی است که فدراسیون ژیمناستیک با همکاری هیات‌های استانی و حمایت وزارت ورزش انجام داده و واقعا کار ارزشمندی است. وی افزود: اعتقاد دارم فدراسیون ژیمناستیک راهی در پیش‌گرفته که رو به رشد است و در سال‌های آتی قطعا خبرهای بیشتری از موفقیت‌های ژیمناست‌های ایرانی خواهیم شنید. انتهای پیام /
به گزارش خبرنگار ورزشی خبرگزاری فارس، مهدی علی نژاد درباره برگزاری مجمع انتخاباتی فدراسیون بدنسازی و پرورش اندام و انتخاب عبدالمهدی نصیرزاده به عنوان رئیس جدید این فدراسیون اظهار داشت: ثبت‌نام برای فدراسیون‌های متعددی که بدون رئیس اداره می‌شدند و نیاز به برگزاری انتخابات داشتند از مدتی قبل آغاز شده بود اما دو موضوع در این امر تاخیر انداخت. ابتدا تاید صلاحیت نامزدهای انتخاباتی و دیگری موج سوم کرونا که به ویژه در تهران وضعیت قرمز ایجاد کرد. وی افزود: به همین دلیل ستاد ملی مقابله با کرونا اجازه نمی‌داد افراد تجمع کرده و مجامع انتخاباتی برگزار شود. خوشبختانه با رعایت پروتکل‌های بهداشتی شرایط بهتر شد و در اولین فرصت امکان برگزاری انتخابات چهار فدراسیون به وجود آمد. مجمع فدراسیون روستایی و عشایری چهارشنبه و امروز هم پرورش اندام برگزار شد. مجامع فدراسیون‌های پزشکی- ورزشی و اسکی هم به ترتیب دوشنبه و چهارشنبه برگزار خواهد شد. معاون توسعه ورزش حرفه‌ای و قهرمانی وزارت ورزش تصریح کرد: این امر نشان‌دهنده عزم وزارت ورزش برای برگزاری انتخابات فدراسیون‌ها است. از قبل هم گفته بودم شرایط کرونایی سبب می‌شود نتوانیم انتخابات را برگزار کنیم. نگاه وزارت خانه این است که هرچه سریع‌تر مجامع برگزار شود. دو فدراسیون دیگر هم باید هرچه سریع‌تر انتخابات‌شان برگزار شود. فدراسیون اتومبیلرانی و موتورسواری و همچنین نجات‌غریق و غواصی تاکنون تایید صلاحیت نامزدها نیامده که ما این موضوع را پیگیر هستیم. علی نژاد ادامه داد: برای فدراسیون شطرنج هم مسائلی مطرح‌شده که در حال بررسی هستیم و با حل شدن آنها انتخاباتش را برگزار می‌کنیم. در تلاش هستیم انتخابات این سه فدراسیون را قبل از پایان سال به شرط مساعد بودن وضعیت از لحاظ کرونا برگزار کنیم. وی با اشاره به انتخابات فدراسیون بدنسازی و پرورش اندام عنوان کرد: خوشبختانه رقابت نزدیکی را شاهد بودیم و این فضای رقابتی نشان‌دهنده سلامت و بی طرفی فضای حاکمیتی و وزارت ورزش نسبت به انتخابات است. تعداد نامزدها زیاد بود اما دو نامزدی که باقی ماندند متعلق به جامعه بدنسازی و پرورش اندام هستند. خدا را شکر می‌کنم نصیرزاده که فردی دانشگاهی با سابقه مدیریت در این رشته و مسئولیت در فدراسیون کشتی، مسئولیت فدراسیون بدنسازی و پرورش اندام را به عهده گرفت و امیدوارم بتواند با نگاهی علمی این مجموعه را رعایت کند. معاون وزیر ورزش درباره مطرح شدن شائبه دست‌کاری شدن در برگه‌های رای دهی عنوان کرد: همیشه از این حرف و حدیث‌ها در انتخابات وجود دارد و هیچ وقت هم مستند نبوده است. رای مجمع آزادانه و در حضور همه خبرنگاران به صندوق ریخته شد. هیچکس هم از رای کسی باخبر نمی‌شود. رای اکثریت با نصیرزاده بود و این حرف‌ها سندیتی ندارد. بیشتر فضاسازی نامزدها علیه یکدیگر قبل برگزاری انتخابات است و چندان نباید به آن توجهی کرد. علی نژاد درباره آخرین وضعیت فدراسیون دوچرخه‌سواری گفت: دوره آقای قمری به اتمام رسیده و مشغول بررسی هستیم تا ان شالله گزینه مناسبی را برای سرپرسرتی این فدراسون انتخاب کنیم. وی درباره ادعای یکی از روسای هیات‌های استانی فدراسیون پزشکی- ورزشی مبنی بر اینکه انتخابات این فدراسیون به دلیل تلاش وزارت ورزش برای منصوب کردن گزینه خودش به عنوان رئیس به تعویق افتاده است، توضیح داد: دلیل تعویق انتخابات را توضیح دادم. صلاحیت یکی دو نامزد که در کورس رقابت هستند خیلی دیر آمد و زمانی به دست ما رسید که در پیک کرونا بودیم اما وزارت ورزش علاقه‌مند بود انتخابات سریع‌تر برگزار شود. فدراسیون پزشکی- ورزشی هم برای ما به واسطه خدماتش به ۵۰ فدراسیون دیگر خیلی مهم است. معاون وزیر ورزش تصریح کرد: تاکید ما ایجاد رقابت سالم و آزادانه در این فدراسیون است تا روسای هیات‌ها که افراد فرهیخته و مجربی هستند انتخاب خودشان را انجام بدهند. منابع فدراسیون پزشکی- ورزشی که از بیمه ورزشکاران تامین می‌شود باید صرف بهداشت و درمان همین افراد شود و به هیچ استفاده دیگری نرسد. این نکات مهم مدنظر وزارت خانه است و به همین دلیل فدراسیون پزشکی- ورزشی برای ما اهمیت دارد. علی نژاد درباره اینکه جریان‌هایی مطرح‌شده مبنی بر اینکه وزارت ورزش نمی‌خواهد حق رای استان‌ها در فدراسیون پزشکی- ورزشی را رعایت کند، گفت: در کل انتخابات هر فدراسیونی طبق اساسنامه انجام می‌شود. ۳۱ عضو از ۴۵ عضو مجمع فدراسیون پزشکی- ورزشی و به عبارت بهتر دو سوم اعضای مجمع روسای هیات‌ها هستند و در این حالت آنها در تعیین سرنوشت رئیس فدراسیون نقش اساسی دارند. پزشکان روسای هیات‌های استانی در استان خود مدیریت کلان داشته و در این فدارسیون هم برای در رای دادن استقلال دارند. به همین دلیل زیر بار توصیه‌ها نمی‌روند. وی درباره اینکه نمایندگان مجلس اعلام کرده‌اند بازنشستگان حق شرکت در انتخابات فدراسیون فوتبال را ندارند، اظهار داشت: تاکید فیفا بود که شروط سنی در انتخابات فدراسیون فوتبال وجود نداشته باشد. طبق تعریف موقت در اساسنامه فعلی فدراسیون این مجموعه یک موسسه با یک شخصیت حقوقی مستقل است که بر اساس قوانین جمهوری اسلامی فعالیت می‌کند. قوانین در مورد فدراسیون‌ها روشن است و فدراسیون فوتبال باتغییر قوانین در کشورمان یک نهاد عمومی غیر دولتی است. ریاست فدراسیون، یک شغل است و بازنشسته‌ها نمی‌توانند بیایند اما عضویت در هیئت‌رئیسه که یک کار موقت است و شاید در سال فقط ۹ بار جلسه‌اش تشکیل می‌شود. معاون وزارت ورزش عنوان کرد: به همین دلیل در خود قانون این ظرفیت دیده‌شده است. برای کار تمام وقت و اجرایی مثل ریاست بازنشستگی مانع می‌شود اما برای امور پاره‌وقت مثل سایر فدراسیون‌ها محدودیتی نیست. طبق قانون بازنشستگان نمی‌توانند رئیس فدراسیون فوتبال شوند اما برای مناصب دیگر محدودیتی وجود ندارد. علی‌نژاد در خصوص آخرین وضعیت واگذاری پرسپولیس و استقلال اظهار داشت: خوشبختانه روز چهارشنبه گذشته مجمع باشگاه پرسپولیس را برگزار کردیم که صورت‌های مالی باشگاه به تصویب مجمع رسید و اقدامات مربوطه حسابرسی شد. ان شالله در چند روز آینده با همکاری باشگاه و شرکت مشاوری که در راستای جذب و پذیرش باشگاه در بازار سرمایه است، اسناد مربوطه به مجمع پذیرش باشگاه در بورس و فرابورس ارائه خواهد شد و از آنجا مسئولان فرابورس و بورس تصمیم‌گیری خواهند کرد. وی ادامه داد: امروز هم ساعت دو مجمع باشگاه استقلال برگزار خواهد شد و ان شالله اسناد و صورت‌های مالی استقلال هم به تصویب خواهد رسید. بعد از آن هم اقدامات بعدی برای پذیرش این باشگاه در فرابورس انجام خواهد شد. خوشبختانه در باشگاه پرسپولیس اقدام مربوط به افزایش سرمایه انجام‌شده و دو مجموعه‌ای که برای آنها بوده در حدود ۷۰۰ میلیارد تومان ارزش‌گذاری شده است. معاون وزیر ورزش عنوان کرد: درباره استقلال هم بعد از حسابرسی افزایش سرمایه به هیات واگذاری صورت می‌گیرد تا اقدامات بعدی انجام شود. برگزاری دو مجمع استقلال و پرسپولیس دو قدم بزرگ برای واگذاری این دو باشگاه بود، تقریبا شاید یکی دو هفته دیگر بیشتر برای امور مربوط به باشگاه‌ها و وزارت ورزش باقی نمانده باشد و بقیه کارها در اختیار حوزه خصوصی‌سازی و فرابورس است. علی نژاد درباره دلیل توقیف ساختمان باشگاه پرسپولیس در کنار فدراسیون فوتبال برای بحث بدهی به شستا گفت: اساس موضوع روشن است، شرکت شستا به دلیل طلب ۲ میلیون یورویی‌اش از فدراسیون فوتبال در پرونده ویلموتس به مرجع قضایی شکایت کرده است فدراسیون تاکنون ۱۶ میلیارد تومان را برگردانده است و اگر مبنای ریالی بگذاریم یک عدد است و اگر مبنای یورویی باشد یک عدد دیگر است. وی افزود: این پول به صورت خرد‌خرد در حال پرداخت بوده ولی شستا به خاطر الزام‌های قانونی که داشته به دستگاه قضا مراجعه کرده است. مذاکراتی شده تا اقدامات بعدی فعلا متوقف شود تا ان شالله یک توافق جدیدی شکل بگیرد و نهایتا تا چند ماه آینده طلب باقی‌مانده شستا پرداخت شود. قطعا فدراسیون فوتبال موظف است بدهی‌اش را پرداخت کند. سند ساختمان دو باشگاه پرسپولیس و استقلال به نام فدراسیون فوتبال است. هرچند در اختیار سرخابی‌ها است ولی سند مالکیت به نام فدراسیون است. معاون وزارت ورزش و جوانان عنوان کرد: شستا هم به دنبال اسنادی بوده که متعلق به فدراسیون فوتبال باشد. ساختمان باشگاه پرسپولیس هم یکی از آنها بوده است. به هر حال اکنون نگرانی وجود ندارد و این موضوع هم با گفت‌وگو حل خواهد شد. علی نژاد درباره رصد وزارت ورزش نسبت به مواد نیروزای غیرمجاز و مکلف کردن رئیس جدید فدراسیون بدنسازی و پرورش اندام به نظارت ویژه در این امر گفت: بحث مکمل‌ها و داروهای غیر مجاز خیلی مهم بوده و فروش آنها در باشگاه ممنوع است. فدراسیون و کمیسیون ماده پنج در استان‌ها باید نظارت داشته باشند زیرا این امر با سلامت جامعه سر و کار دارد. از نصیرزاده درخواست کردم دقت ویژه‌ای داشته باشد. وی ادامه داد: بحث مدرک فروشی هم موضوع مهم و داغ دیگری است. فدراسیون باید در حوزه آموزش که یکی از ارکان اصلی در توسعه هر رشته‌ای است دقت نظر بیشتری داشته باشد. معاون وزیر ورزش درباره اینکه آیا امضاء کنندگان قرارداد ویلموتس می‌توانند در انتخابات فدراسیون فوتبال شرکت کنند، گفت: فرایند انتخابات روشن است و نهادهایی که این فرایند را دارند در اساسنامه دیده‌شده، نهادها نظارتی مشخص هستند. اینکه در انتخابات می‌توانند شرکت کنند یا نه در اختیار من نیست که اظهار نظر کنم. دولت و وزارت ورزش هیچ دخالتی در مورد شرکت یا عدم شرکت کاندیداها نخواهد داشت. علی نژاد در خصوص اینکه گفته می‌شود مجوز حرفه‌ای استقلال و پرسپولیس به خاطر اینکه زیر مجموعه وزارت هستند باطل می‌شود، عنوان کرد: طبق آنچه که در رسانه‌ها منتشر شده مجوز حرفه‌ای این دو باشگاه به صورت اولیه صادر شده و نگرانی وجود نخواهد داشت. انتهای پیام
به گزارش خبرگزاری فارس، به منظور توسعه و ترویج و رشد زندگی سلامت‌محور و سبک زندگی فعال در جامعه به ویژه در بین دانشگاهیان، بهبود شرایط کمی و کیفی فعالیت‌های ورزشی در دو بخش همگانی و قهرمانی، فنی، علمی، آموزشی و فرهنگی مشترک در تمام زمینه‌های همکاری مشترک و با استفاده از ظرفیت‌ها و توانایی‌های دو فدراسیون ووشو و ملی ورزش‌های دانشگاهی صبح امروز تفاهمنامه همکاری میان دو فدراسیون به امضاء رسید. بنا براین گزارش در این تفاهمنامه انجام همکاری‌های ورزشی، فنی، علمی، آموزشی و فرهنگی مشترک با بهره‌گیری مطلوب از ظرفیت‌ها و منابع فیزیکی، انسانی، اطلاعاتی تلاش برای ایجاد شرایط لازم به منظور انجام فعالیت‌های مشترک ورزشی، همکاری و مساعدت در زمینه تربیت و آموزش نیروی انسانی، حمایت و ایجاد بستر مناسب برای راه‌اندازی و ارائه ورزش ووشو در دانشگاه‌ها و بخش‌های آموزش عالی، مساعدت در زمینه پیاده‌سازی آیین‌نامه آموزش، استعدادیابی و برگزاری رویدادهای دانشجویی فدراسیون ووشو در حوزه همگانی و قهرمانی با همکاری فدراسیون ملی ورزش‌های دانشگاهی و بخش‌های تابعه در سراسر کشور به امضاء رسید. همچنین برگزاری رویدادهای ورزشی، آموزشی، استعدادیابی به فدراسیون ملی ورزش‌های دانشگاهی و بخش‌های تابعه در سراسر کشور، همکاری در برگزاری دوره‌های آموزشی به صورت حضوری و مجازی، برگزاری دوره‌های تربیت مدرس ویژه دانشگاهیان، همکاری مشترک برای برگزاری و میزبانی رویدادهای استانی، ملی، آسیایی و جهانی رشته ووشو (ساندا و تالو) در بخش دانشجویان بصورت مجازی، ایجاد بسترهای لازم برای ترویج و اشاعه ورزش ووشو در دانشگاه‌ها و بخش‌های تابعه، برگزاری رویدادها و مسابقات ووشو ملی و منطقه‌ای، جذب و عضویت ورزشکار، مربی، داور و غیره برای رشته ووشو از بین دانشگاهیان و و برنامه‌های پژوهشی و عملیاتی حوزه ورزش دانشگاهی مورد توافق رسید. این تفاهم‌نامه همکاری میان هادی بشیریان رئیس فدراسیون ملی ورزش‌های دانشگاهی و امیر صدیقی رئیس فدراسیون ووشو و با حضور حسین اوجاقی نایب‌رئیس فدراسیون ووشو و رئیس انجمن ووشو فدراسیون دانشگاهی در محل این فدراسیون به امضاء رسید. انتهای پیام /
به گزارش خبرگزاری فارس از همدان، ظهر امروز به همت معاونت فرهنگی دادگستری استان همدان و با دعوت از روسای ادارات تابعه و مسئولان ستاد اقامه نماز استان همدان جلسه شورای هماهنگی اقامه نماز دستگاه قضایی استان برگزار شد. در این نشست نمایندگانی از سازمان‌های تعزیرات حکومتی، پزشکی قانونی، سازمان قضایی نیروهای مسلح، ثبت اسناد، سازمان بازرسی، سازمان زندان‌ها و دادگستری استان حضور داشتند و هر یک گزارش فعالیت‌های ترویجی در خصوص نماز را ارائه دادند. در این مراسم رییس ستاد اقامه نماز استان همدان با تقدیر از فعالیت‌های فرهنگی در خصوص نماز، ادارات تابعه قوه قضائیه را در امر اقامه نماز فعال و با انگیزه معرفی کرد. حجت‌الاسلام سیدمرتضی حسنی‌حلم گفت: این نوع هماهنگی‌ها با رویکرد ترویج معنویت بیش از پیش در دستگاه‌ها برای هم‌افزایی و پیشبرد بهتر امور ضروری است. حجت‌الاسلام پیرمحمد احمدوند قائم‌مقام رئیس‌کل دادگستری و معاون فرهنگی این سازمان در همدان با تسلیت به مناسبت ایام فاطمیه و سالگرد شهادت شهید حاج قاسم سلیمانی، عنوان کرد: با توجه به شرایط موجود و شیوع کرونا ویروس و ممنوعیت برگزاری جماعات در این دوره از زمان می‌طلبد برنامه‌ها و فعالیت‌های فرهنگی ترویجی اقامه نماز در فضای مجازی و اتوماسیون اداری از طریق برگزاری مسابقات و اطلاع‌رسانی‌های فرهنگی دنبال شود. انتهای پیام / ۳۱۴۰
حسن دادگر امروز در گفت‌وگو با خبرنگار فارس در زنجان اظهار کرد: پس از شیوع بیماری کرونا یک سری از اصناف و مشاغل به واسطه محدودیت‌هایی که وجود داشت، تعطیل و فعالیت آنها محدود شد. وی با اشاره به اینکه با پایش معاونت اقتصادی رئیس‌جمهور تعداد این مشاغل به ۱۸ گروه رسید، اضافه کرد: بر همین اساس استان‌ها تسهیلات پرداختی را آغاز کردند. رئیس شورای هماهنگی بانک‌های استان زنجان افزود: پس از اعلام عمومی، بودجه‌ای به میزان ۴۸۰ میلیارد تومان در بحث حمایت از مشاغل آسیب‌دیده از کرونا به زنجان اختصاص یافت و بین ۱۲ بانک عامل توزیع شد. رئیس شورای هماهنگی بانک‌های استان زنجان ادامه داد: این تسهیلات پس از ورود به سامانه کارا و تایید دستگاه‌های مرتبط پرداخت می‌شود. وی با اشاره به اینکه تسهیلات پرداختی در این بخش بیشتر خرد بوده است، اضافه کرد: بیشترین دریافت کنندگان تسهیلات هم رانندگان تاکسی و صنوف خرد بودند. دادگر با بیان اینکه وام‌های خرد پرداختی در این بخش ۱۲ ٫ ۶ و ۱۶ میلیون تومان بود، اضافه کرد: وام ۶ میلیون تومانی برای افراد تک نفره، وام کارگاه‌های کوچک ۱۲ میلیون تومان به کارفرما پرداخت شد، هرچند که برای برخی مشاغل وام‌هایی در حد ۳ تا ۴ میلیارد تومان نیز پرداخت شد. رئیس شورای هماهنگی بانک‌های استان زنجان با اشاره به اینکه در فرآیند پرداخت این وام‌ها دولت بخشی از مبلغ اختصاص‌یافته در این بخش را به مستاجران اختصاص داد، اضافه کرد: به همین خاطر این مبلغ شکست و برای مشاغل آسیب‌دیده حدود ۲۳۰ میلیارد تومان باقی ماند. وی با بیان اینکه تاکنون به ۷ هزار و ۶۲۷ پرونده در این بخش رسیدگی و تسهیلات مربوط پرداخت‌شده است، افزود: این تعداد پرونده شامل ۱۲ هزار و ۳۱۶ نیروی کارگاه‌های مشاغل مرتبط است که به صورت میانگین برای هر کارگاه شامل ۱ ٫ ۶ نفر می‌شود. دادگر در ادامه میزان معرفی تسهیلات کرونایی به شبکه بانکی را ۱۲۸ میلیارد تومان اعلام کرد و گفت: از این مبلغ ۱۰۸ میلیارد تومان، یعنی ۸۴ درصد پرداخت‌شده است. رئیس شورای هماهنگی بانک‌های استان زنجان تصریح کرد: همچنین به میزان ۴ میلیارد تومان تسهیلات نیز ثبت‌نام‌شده و در حال توزیع است و شبکه بانکی موظف است که پرونده همه این افرادی را که در سامانه وجود دارد را بررسی و تسهیلات را به آنها پرداخت کند و برای این امر محدودیت زمانی تعیین نشده است. وی ادامه داد: خاصیت این تسهیلات آن است که اگر متقاضی معوق هم داشته باشد، می‌تواند دریافت‌کننده تسهیلات باشد. رئیس شورای هماهنگی بانک‌های استان زنجان در ارتباط با چک برگشتی متقاضی نیز گفت: اگر تاریخ چک برگشتی پس از یکم اسفندماه سال قبل باشد، دریافت تسهیلات مانعی ندارد، اما اگر قبل از تاریخ یاد شده باشد، تسهیلات تعلق نمی‌گیرد. وی در ارتباط با تضامین تعیین‌شده برای دریافت این نوع از تسهیلات گفت: دریافت تسهیلات تا مبلغ ۱۶ میلیون تومان هیچ ضامنی نیاز ندارد و فقط باید خود وام‌گیرنده سفته یا چک بدهد. انتهای پیام / ۷۳۰۰۵ / ق
«محمدرضا دهستانی» کارگردان مستند «سید جواد»، در گفت و گو با خبرنگار رادیو و تلویزیون خبرگزاری فارس، درباره این مستند راه‌یافته به جشنواره مردمی فیلم عمار، گفت: این مستند درباره پیرمردی روستا نشین است که در روستای شیخ شبان از توابع چهار محال بختیاری زندگی می‌کند. وی ادامه داد: او بیش از ۴۰ سال است که در روستا به تنهایی مشغول کارآفرینی است و در کنار اینکه کشاورزی نمونه است، در حوزه خاتم سازی و خاتم‌کاری نیز کارآفرینی کرده است. این کارگردان افزود: او بیش از ۴۰۰ نفر را آموزش داده و آنها تحت نظارت او شروع به کار کردند و تقریبا همه اهالی این روستا علاوه بر کشاورزی، خاتم‌کاری می‌کنند. وی درباره هدف از ساخت این مستند بیان داشت: جمله «خواستن توانستن است» هدف اصلی ما است. این مرد بدون هیچ پشتوانه مالی این کار را انجام داد و ما می‌خواهیم بگوییم می‌شود بدون هیچ سرمایه‌ای کاری انجام داد و بعد سرمایه کسب کرده و کار را توسعه داد. دهستانی ادامه داد: با مشکلات اقتصادی که وجود دارد اکثر خانم‌ها می‌خواهند شاغل شوند. از سویی در شهرستان‌ها فضا برای شاغل شدن خانم‌ها مهیا نیست و این بهترین گزینه برای چنین شهروندانی است. خاتم سازی یکی از کارهایی است که با در اختیار داشتن یک متر فضا هم می‌شود آن را انجام داد و کار بسیار متنوعی است و ما می‌خواستیم در این زمینه فرهنگسازی کنیم و طی همین خانم‌های خانه‌دار هم می‌توانند در خانه هایشان این کار را انجام دهند و درآمدزایی داشته باشند. انتهای پیام /
به گزارش خبرگزاری فارس، نوجوانی به واسطه شرایط خاصی که دارد، دقیقا همان سنی است که بیش از همیشه توجه انسان‌ها به مفهوم قهرمان جلب می‌شود. در چنین شرایطی بهترین راه برای آن‌که نوجوانان را به سمت الگوی مناسب سوق داد، معرفی قهرمان‌های واقعی از همان زیست و بوم است؛ قهرمان‌هایی که درست در همان آب و خاکی بزرگ شدند که نوجوانان ما در آن زیست می‌کنند. مجموعه شعر «ما با تو سربلندیم» برای معرفی یکی از این قهرمانان تالیف شده است. اثری از انتشارات به‌نشر که به کوشش حامد محقق و بابک نیک طلب گردآوری و چاپ‌شده و شهید حاج قاسم سلیمانی را به عنوان سوژه محوری خود انتخاب کرده است. قهرمانی که بهترین ویژگی‌ها را برای الگوسازی برای نوجوانان را دارد. منش قهرمانانه و رشادت‌های منحصر به فرد این شهید عزیز در مواجهه با دشمنان در کنار روحیه مردانگی در مواجهه با مشکلات و افتادگی او در برابر مردم همه از ویژگی‌هایی بود که می‌توان آن را به عنوان ویژگی‌های یک قهرمان به نوجوانان امروز معرفی کرد. «ما با تو سربلندیم» که مشتمل بر ۱۸ قطعه شعر است، روایتی شاعرانه از سیره و زندگی شهید سلیمانی است. روایتی به زبان شعر که هر کدام سروده یکی از شاعران کشورمان است. خبرهای سرخ از منیره هاشمی، در قصه‌ها از مریم زارعی، رسم خوبی از مرضیه تاجری، او همیشه هست از حامد محقق، مانند تو مرد می‌شوم من از اسماعیل صوفی نژاد، چراغ آسمان از محبوبه صمصام شریعت، سردار دل‌ها از طاهره اکرمی، در راه تو از سمیه قبادی، جاری‌تر از رود از دادیار حامدی، غیرت همیشه برجاست از اکرام السادات هاشمی پور، آفتاب تاریخ از طیبه شامانی (طناز)، تو لبخند درختی از مهدی طراوتی توانا، شوق از محمد عزیزی (نسیم) و شعرهای آیه شهادت، حال و هوای آسمانی، حاج قاسم، سهم آسمان، صبح جمعه از سمیه تورجی اشعار این مجموعه را شامل می‌شوند. در این اشعار به موضوعاتی همچون بی‌بدیل بودن جایگاه حاج قاسم سلیمانی در میان مردم و تاثیر حضور او در حفظ امنیت و آرامش جامعه ایرانی اشاره‌شده است. به تعبیر مرضیه تاجری در شعر «رسم خوبی»: مرز میهنم با تو استوار و محکم شد از هوا و از خاکم شر دشمنان کم شد اما یکی دیگر از مفاهیم مورد اشاره در این کتاب ادامه‌دار بودن راه شهید سلیمانی به عنوان یک اسطوره و قهرمان ملی است. موضوعی که انتقال آن به نسل جدید به ویژه نوجوانان و جوانان از اهمیت بسیاری برخوردار است. اسماعیل صوفی‌نژاد در بخشی از شعرش با عنوان «مانند تو مرد می‌شوم من» در این کتاب می‌گوید: سردار قسم به خون پاکت مانند تو؛ مرد می‌شوم من سرباز مطیع امر رهبر جان و تن من فدای رهبر همچنین طاهر اکرمی نیز در شعر «سردار دل‌ها» به این موضوع با بیانی دیگر اشاره کرده است: رفته‌ای و می‌خروشد لشکری از خون پاکت برجهان می‌تابد آرام آفتاب تابناکت روحیه قهرمانانه و رشادت‌های غیورانه سپهبد شهید حاج قاسم سلیمانی دیگر موضوعی است که در اشعار این کتاب مورد ستایش قرار گرفته است. در شعری با عنوان «غیرت همیشه برجاست» از اکرم‌السادات هاشمی‌پور می‌خوانیم: وقتی‌که غیرتت را دشمن به چشم خود دید از ترس گام‌هایت مانند بید لرزید با نام حاج قاسم غیرت همیشه برجاست دنیا بداند این مرد از خاک میهن ماست مجموعه شعر «ما با تو سربلندیم» از جمله آثار حاضر در پویش «قهرمان من» است. این پویش به بهانه اولین سالگرد شهادت سپهبد حاج قاسم سلیمانی و با هدف معرفی و عرضه محصولات کودک و نوجوان با محوریت این شهید عزیز به همت مجمع نوشت‌افزار ایرانی اسلامی «ایران نوشت» برگزار می‌شود. «قهرمان من» قصد دارد تا ضمن اطلاع‌رسانی و معرفی محصولات تولید شده در راستای ادای دین تولیدکنندگان به این شهید بزرگ، بسترهای تهیه این محصولات را برای مخاطبان سراسر کشور و علاقمندان حاج قاسم سلیمانی فراهم می‌کند. علاقمندان جهت کسب اطلاعات بیشتر می‌توانند به پایگاه اینترنتی www. ghahreman. ir مراجعه کنند. انتهای پیام /
به گزارش گروه بین‌الملل خبر‌گزاری فارس، بنابر اعلام دفتر «بن چافین» سناتور جمهوری‌خواه سنای ایالتی ویرجینیا، وی در ۶۰ سالگی بر اثر عوارض ناشی از ابتلا به کرونا درگذشت. «رالف نورتم» فرماندار ویرجینیا و کمیته جمهوری‌خواه سنا در این ایالت مرگ وی را تایید کردند. او نماینده منطقه ۳۸ این ایالت در شش سال گذشته بود. به گزارش وبگاه خبری «هیل»، او اواسط دسامبر به کرونا مبتلا و بعد در بیمارستان بستری شد. این سناتور تنها قانون‌گذار این ایالت نیست که به کرونا مبتلا شده اما اولین نفری است که بر اثر عوارض ابتلا جان خود را از دست داد. این خبر در حالی اعلام شد که پیشتر «لوک لتلو» نماینده منتخب ایالت لوئیزیانا در مجلس نمایندگان آمریکا در ۴۱ سالگی قربانی این ویروس شد. پیشتر نیز یکی از نامزد‌های انتخابات مجلس نمایندگان آمریکا از ایالت داکوتای شمالی که با کسب آرای حداکثر پیروز شده بود، بر اثر ابتلا به کرونا در گذشت. «دیوید آندال» از نامزد‌های انتخابات مجلس نمایندگان آمریکا از ایالت داکوتای شمالی بود که پیش از اعلام پیروزی وی در انتخابات بر اثر کرونا در اواسط مهر‌ماه فوت کرد. این در حالی است که تازه‌ترین آمار دانشگاه جانز هاپکینز آمریکا نشان می‌دهد شمار مبتلایان به کرونا در آمریکا از ۲۰ میلیون نفر فراتر رفته است. همچنین آمار دانشگاه جانز هاپکینز نشان می‌دهد که قربانیان ویروس کرونا در آمریکا از ۳۴۶ هزار نفر نیز عبور کرده است. در حال حاضر بیش از ۸۳ میلیون و ۷۱۸ هزار نفر در سرتاسر جهان به ویروس کرونا مبتلا شده که از این تعداد بیش از یک‌میلیون و ۸۲۳ هزار نفر جان خود را از دست داده‌اند. در همین حال شیوع ویروس کرونای انگلیسی به دغدغه جدید جامعه جهانی تبدیل‌شده است. دکتر «آنتونی فائوچی» رئیس موسسه آلرژی و بیماری‌های عفونی آمریکا روز پنجشنبه در یک مصاحبه شیوع کرونای انگلیسی در آمریکا را اجتناب‌ناپذیر دانست. انتهای پیام / م
به گزارش حوزه پارلمانی خبرگزاری فارس، حجت‌الاسلام مجتبی ذوالنوری رئیس کمیسیون امنیت ملی و سیاست خارجی مجلس شورای اسلامی در پیامی درگذشت آیت‌الله مصباح یزدی را تسلیت گفت. متن پیام تسلیت رئیس کمیسیون امنیت ملی و سیاست خارجی مجلس به شرح زیر است: بسم‌الله الرحمن الرحیم یا أیتها النفس المطمئنة ارجعی إلی ربک راضیة مرضیة فادخلی فی عبادی و ادخلی جنتی ارتحال ملکوتی فقیه پارسا، مجاهد نستوه، عمارولایت، پرچمدار بصیرت و معرفت، محقق، مروج و پاسدار فرهنگ ناب اهل‌البیت علیهم السلام، فیلسوف مبرز و علامه شهیر حضرت آیه الله محمد تقی مصباح یزدی (اعلی الله مقامه) را بر پیشگاه نورانی حضرت حجه ابن الحسن العسگری عجل الله تعالی فرجه الشریف، نائب برحق آنحضرت، ولی امر مسلمین، رهبر فرزانه و داغدار انقلاب اسلامی، مراجع عظام تقلید، اساتید، فضلا و حوزه‌های گرانسنگ علمیه، فرهیختگان، اساتید و دانشگاهیان، ملت شریف ایران اسلامی، مردم شریف و ولایت مدار قم و بویژه به بیت مکرم، خانواده معظم و فرزندان عزیز، عالم و فرهیخته این عالم فرزانه تسلیت و تعزیت عرض می‌نمایم. علامه شهیر آیت‌الله مصباح یزدی که به فرموده رهبر فرزانه انقلاب مدظله‌العالی و بحق خلاء آیاتی چون علامه طباطبائی و استاد شهید مطهری را در دوران ما پرکرده بود، در چند ده سال عمر پر برکت علمی خود، قبل و بعد از انقلاب اسلامی در مجاهدتی عالمانه و خستگی‌ناپذیر، با همه اعتقادات و مکاتب انحرافی مادیگرایانه، کمونیستی، کاپیتالیستی و سرمایه داری، لیبرالیستی و سکولاریستی، و همه جریانات اسلام‌ستیز، به مبارزه‌ای مستمر و بی‌امان پرداخت و با تربیت هزاران شاگرد و رشد و تعالی فضلائی توانمند و اساتیدی فرهیخته، باقیات الصالحاتی پربرکت و میراثی پایان‌ناپذیر برای حفظ اسلام، انقلاب اسلامی و فرهنگ نورانی اهل‌البیت علیهم السلام برجای گذاشت. تاریخ ایران اسلامی مبارزات سیاسی بصیرت آفرین و روشنگرانه این فقیه بصیر و مجاهد را در دوران فتنه‌های کور و مهیب سیاسی و فرهنگی بنیان‌کن و براندازانه بیگانگان و عمال بیگانه فراموش نخواهد کرد. بار فراق و فقدان ایشان بر دلهای مومنین و دوست داران اسلام و انقلاب اسلامی سنگینی می‌کند وامروز شیاطین در خوشحالی از درگذشت ایشان سر از پا نمی‌شناسند همانگونه که امام صادق علیه‌السلام فرمود: ما من أحد یموت من المؤمنین أحب إلی إبلیس من موت فقیه. (مرگ هیچ‌یک از مؤمنین نزد شیطان، محبوب‌تر از مرگ فقیه (عالم) نیست). با آثار پرمغز و فاخر به یادگار مانده، فرزندان عالم انقلابی فرهیخته، شاگردان عالم، اسلام‌شناس، مهذب، متعهد و انقلابی پرورش‌یافته در محضر و مکتب این فقیه مجاهد بصیر، یقینا راه الهی و مترقیشان مستدام خواهد ماند. راهش پر رهرو ودرجاتش متعالی باد. انتهای پیام /
به گزارش خبرگزاری فارس از یاسوج، همزمان با اولین سالگرد شهادت سپهبد حاج قاسم سلیمانی از ۸ کتاب حوزه دفاع مقدس بنیاد حفظ آثار و نشر ارزش‌های دفاع مقدس رونمایی شد. در این مراسم سرهنگ امیرعباس آسمند با تسلیت نخستین سالگرد شهادت شهید سلیمانی گفت: این شهید والا مقام از ابتدای حضور در دفاع مقدس تا پایان حیات خود و حتی شهادت به کشور و میهن خدمت کرد، به دنبال ارتش ۲۰ میلیون نفری بودیم اما سردار سلیمانی ارتش جهانی ایجاد کرد. مدیرکل بنیاد حفظ آثار و نشر ارزش‌های دفاع مقدس با اشاره به اینکه امنیت را مرهون این شهید والامقام هستیم، افزود: گرچه امروز به صورت فیزیکی از حضور وی بی‌بهره هستیم اما روح بزرگ و مکتب سلیمانی زنده است و راهگشای همه ما است. وی تصریح کرد: در بنیاد حفظ آثار و نشر ارزش‌های دفاع مقدس برای اینکه مکتب این شخصیت بزرگ را پاس بداریم کارها را دو چندان کردیم. در حوزه ادبیات از مجموع ۶۰ کتاب برنامه‌ریزی‌شده ۵۹ کتاب در مراحل گردآوری و چاپ قرار گرفت و ۳۰ کتاب در حوزه‌های شعر، داستان، خاطره، زندگینامه، نمایشنامه، پایان‌نامه دانشجویی و پژوهش‌های دفاع مقدس چاپ شد و کار ۱۰ کتاب صوتی هم به پایان رسید. وی با بیان اینکه در حوزه انتشار هم عملکرد خوبی داشتیم، عنوان کرد: کتاب‌های چاپ‌شده نسبت به سنوات گذشته دارای حجم کمی هستند اما به لحاظ محتوایی بهتر از سال‌های قبل است، ضمن اینکه کار ۱۹ کتاب تا پایان سال به اتمام می‌رسد. این مسئول با اشاره به حجم بالا در حوزه تاریخ شفاهی گفت: برای اینکه کار در این حوزه زودتر به اتمام برسد ۷۰ رزمنده که از فرمانده گردان و تیپ و بالاتر بود را فراخوان و مصاحبه کردیم که پیاده شود ان‌شاالله این مراحل از تاریخ شفاهی جنگ را طی می‌کنیم که پایان سال آینده به بهره‌برداری برسد. آسمند با اشاره به فرمایش مقام معظم رهبری در حوزه ادبیات دفاع مقدس گفت: از سال ۹۴ تاکنون در خود بنیاد حفظ آثار و نشر ارزش‌های دفاع مقدس کشور دو هزار و ۴۰۰ کتاب به چاپ رسید، در کهگیلویه و بویراحمد هم از سال ۹۵ تا ۹۹، ۱۶۶ کتاب به چاپ رسیده است که امیدواریم تلاش نویسندگان برای چاپ سایر کتاب‌ها دو چندان شود. به گزارش فارس؛ در پایان این مراسم از برخی نویسندگان دفاع مقدس تجلیل شد. انتهای پیام / ۸۲۰۲۴
روح‌الله رستمی در گفت‌وگو با خبرنگار ورزشی خبرگزاری فارس در مورد سالگرد شهادت حاج قاسم سلیمانی اظهار داشت: حاج قاسم در دفاع از مردم مظلوم بیرون از مرزهایمان، برای جوانان ایران اسلامی الگوسازی کرد که باید در مقابل دشمن دین اسلام ایستاد و مرد میدان بود. تمام ایثار و از خود گذشتگی امروز، نمونه بارز مکتب امام حسین (ع) است و با این شهادت، ما و جوانان می‌توانیم حاج قاسم را سرلوحه خود قرار دهیم. وی ادامه داد: جنس شهدا فرق می‌کند و مردم با آنها همزاد پنداری می‌کنند. مهر کسانی که مخلصانه برای دفاع از اعتقاد و میهنشان به جنگ دشمن مستکبر و اسلام‌ستیز می‌روند، در دلها می‌نشیند و بر همین اساس حاج قاسم سردار دلها می‌شود. قهرمان پارالمپیک درباره نهادینه کردن مکتب حاج قاسم (مکتب سلیمانی) تصریح کرد: مکتب حاج قاسم، مکتب امام حسین (ع) است و مکتب علمدار کربلا. آن شهید از آن والامقام‌ها وام گرفته که شاهد این دلاوری و از خودگذشتگی هستیم. باید فرهنگ‌سازی انجام شود که خانواده‌ها از همان بدو تولد بچه‌ها، این فرهنگ ایثار و شهادت را یاد بدهند که در چنین شرایطی می‌شود مکتب. اگر توانستیم این کار را بکنیم، موفق خواهیم شد تا بتوانیم در دوران کودکی و نوجوانی با مکتب اسلام آشنا شویم. رستمی با اشاره به اینکه دشمن چیزی که از شخصیت حاج قاسم می‌دانست نقش این شهید در بین مردم بود که باعث بیداری و بصیرت می‌شد تا در برابر استکبار جهانی بایستند و از این رو او را متوقف کرد، خاطر نشان کرد: استکبار جهانی با اسلام و مکتب اسلام سر جنگ و عناد دارد. هر کسی که در مسیر اعتلای ارزش‌های اسلامی قدم‌های موثری بردارد، دشمن او را مورد رصد قرار داده است و در صورت امکان مورد حذف فیزیکی قرار می‌دهد. انتهای پیام /
به گزارش خبرگزاری فارس از قم، پیکر مرحوم آیت‌الله مصباح یزدی امروز عصر به مشهد مقدس منتقل و در حرم مطهر رضوی طواف داده می‌شود. پیکر رئیس موسسه آموزشی پژوهشی امام خمینی فردا یکشنبه به قم منتقل‌شده و روز دوشنبه در شهر مقدس قم تشییع و خاکسپاری خواهد شد. اقشار مختلف مردم تهران صبح امروز با حضور در حرم عبدالعظیم حسنی با پیکر آیت‌الله مصباح یزدی وداع کردند. آیت‌الله مصباح یزدی عصر جمعه در یکی از بیمارستان‌های تهران به دیدار حق شتافت. انتهای پیام / ۲۲۵۸ / خ
به گزارش خبرگزاری فارس، «حسین محمدی اصل» تحلیلگر تحولات غرب آسیا و شمال آفریقا در یادداشتی که در اختیار گروه بین‌الملل و سیاست خارجی خبرگزاری فارس قرار داده است، نوشت: هفته گذشته موجی از اضطراب بر فلسطین اشغالی حکمفرما بود. مقامات صهیونیست، سناریوی احتمالی نبرد با نیروهای تازه‌نفس مقاومت اسلامی فلسطین را در باریکه غزه شاهد بودند؛ رزمایشی با ابعاد واقعی و مدلی مطابق با یک جنگ حقیقی که دشمن فرضی آن، سربازان تحت فرمان تل‌آویو بودند. رزمایش «الرکن‌الشدید» در آستانه نخستین سالروز شهادت فرمانده ارشد محور مقاومت اسلامی، سردار شهید سپهبد حاج قاسم سلیمانی، به مدت سه روز در باریکه غزه و با حمایت دولت و مردم فلسطین، بازتاب گسترده‌ای در جهان اسلام و رسانه‌های جهان داشته است که بیش از دیگربازیگران، این بار، رژیم اسرائیل را با دور جدیدی از رخدادهای جهان بعد از ترور قاسم سلیمانی مواجه کرده است. رزمایش «الرکن الشدید» (تکیه‌گاه محکم) که نام آن، برگرفته از آیه ۸۰ سوره مبارکه هود است، روز دوشنبه هفته قبل، توسط ۱۲ گروه از نیروهای مقاومت اسلامی، در باریکه غزه آغاز شد و چهارشنبه، دهم دی‌ماه جاری به پایان رسید. تحلیل ابعاد مختلف این رزمایش از اهمیت بالایی برخوردار است. رخداد مهمی که نشانگر رشد قدرت نظامی فلسطینی‌ها و پیوند این قدرت نظامی با اراده ملت، برای مبارزه با صهیونیسم بود. این بار و در این رزمایش، برای نخستین، بار همه رزمندگان، از همه گروه‌های مقاومت، به صحنه آمدند و اهداف فرضی را هدف قرار دادند. وحدت مقاومت فلسطین ضد صهیونیسم یکی از اهداف اصلی این رزمایش، به نمایش‌گذاشتن وحدت گروه‌های مقاومت نظامی در فلسطین برای دفاع از حقوق ملت فلسطین است. شروع این رزمایش، آن هم پس از سالیان متمادی پراکندگی نیروهای مقاومت و آزادی‌خواه در فلسطین، غرب و صهیونیست‌ها را مبهوت کرد، زیرا آنها مدت‌ها بود که از پراکندگی نیروهای مقاومت به عنوان یک امتیاز استفاده می‌کردند. البته ایده و تاریخ فعالیت‌ها برای تشکیل اتاق عملیات و شکل‌گیری اتحاد گروه‌های نظامی، به جنگ ۲۰۰۸ برمی‌گردد که پس از آن گروه‌های فلسطینی، حول محور گفتمان مقاومت در برابر رژیم اسرائیل و تهاجم صهیونیست‌ها، اقدام به رایزنی کردند و امروز پس از گذشت سال‌ها از این ایده، شاهد به ثمر نشستن آن بودیم. تقارن این اتفاق با ایام منتهی به سالگرد شهادت سردار سلیمانی، به معنای ارسال پیامی روشن از سوی مقاومت اسلامی به تل‌آویونشین‌ها و همه غاصبان سرزمین‌های اشغالی است. ملت فلسطین حول راه خونین شهدای مقاومت متحد شده‌اند تا با تکیه‌گاهی محکم که کلمه حق است به مصاف باطل و اشغالگران بروند. تشکیل ارتش مقاومت فلسطین در روز روشن یکی از مهم‌ترین پیام‌های رزمایش نیروهای مقاومت در باریکه غزه، برای جهان و مخصوصا آمریکا و رژیم صهیونیستی اسرائیل آن است که پس از بلندی‌های مرز سوریه و اسرائیل، این بار نیروهای مقاومت فلسطین در روز روشن با یک لباس واحد و تحت عنوان وحدت نیروهای مقاومت، به میدان آمده‌اند و این یعنی ما شاهد پی‌ریزی یک ارتش، برای دفاع از خاک و ملت مظلوم فلسطین هستیم. نیروهای مقاومت این بار همگی و به‌صورت متحد و یکپارچه به میدان آمده‌اند و این صهیونیست‌ها هستند که باید از این به بعد با احتیاط رفتار کنند. آنها علاوه بر سلاح سبک، به استراتژی و قدرت بازدارنده نیز دست پیدا کرده‌اند و همه این موارد، حاکی از استعداد مقاومت فلسطین برای تشکیل یک ارتش مشترک ضد صهیونیستی در مرزهای فلسطین اشغالی است. این نکته حتی مورد تأکید تحلیلگران صهیونیست بوده و آنها معتقدند وحدت مقاومت، معادلات را به ضرر اسرائیل رقم خواهد زد. سلاح نیروهای مقاومت بازدارنده شده است نیروهای مقاومت اسلامی، پیش از این در وضعیت دفاعی بودند؛ یعنی اگر صهیونیست‌ها حمله می‌کردند درنهایت شاهد شلیک موشک‌های دست‌ساز به خاک سرزمین‌های اشغالی بودیم، اما امروز، فلسطین به برکت زحمات امثال شهیدان قاسم سلیمانی و عماد مغنیه، تقریبا بطور کامل مسلح شده است. اکنون علاوه بر سلاح‌های سبک و چریکی، موشک‌های دوش پرتاب و توپ‌های سنگین و نیمه‌سنگین هم چشم تصویربرداران و دوربین‌های‌شان را می‌نوازد. البته شلیک‌های پیاپی موشک‌های زمین به هوا، حکایت از رشد قدرت پدافند مقاومت در فلسطین دارد. علاوه بر حوزه پدافندی، نیروهای غواص فلسطینی نمره قابل قبولی در اجرای طرح‌های مین‌ریزی در دریا و اقدامات عملیاتی آبی‌‌خاکی گرفته‌اند. طبق فیلم‌های منتشرشده، فلسطینی‌ها هم‌اکنون دارای ارتشی آموزش‌دیده از بهترین چریک‌ها هستند. البته این نیروها بسیار متفاوتند، زیرا تجربه نبردهای چریکی نیروهای مقاومت لبنان و عراق و سوریه هم به اندوخته آموزشی جنگ آنها کمک خواهد کرد و در آینده ارتش نامنظم غزه، آتش‌های بسیار بزرگتری به جان صهیونیست‌ها خواهد انداخت، زیرا ارتش رژیم اسرائیل به دلیل منظم‌بودن استعدادها و تجربه اندک‌شان، به‌شدت در برابر نبرد پارتیزانی نیروهای مقاومت، ترسان و آسیب‌پذیر هستند. پهپادها در یک‌قدمی آسمان سرزمین‌های اشغالی شاید برای صهیونیست‌ها قابل تصور نبود که در این رزمایش، تا این حد استعدادها خاص باشند. ورود پهپادها به آسمان منطقه عملیات و پوشش تحرکات منطقه، یکی دیگر از نقاط متمایزکننده آن است. پهپاد، به‌نوعی یک عامل بازدارنده مهم در معادلات عملیاتی محسوب می‌شود که قدرت و سرعت عملیات را چندبرابر می‌کند و سطح اشراف را برای نیروهای مقاومت افزایش می‌دهد، به همین خاطر استفاده نیروهای متحد مقاومت، از پهپادهای عملیاتی، نشان‌دهنده رشد سیستم اطلاعات عملیات آنها، برای نبرد احتمالی با صهیونیست هاست. به همین خاطر باید بعدها واکنش صهیونیست‌ها و تحلیل آنها را به دقت مورد بررسی قرار دهیم. شلیک موشک‌ها به سمت دریا و بازتاب آن در حیفا عملیات نیروهای مقاومت فلسطین، در مناطق ساحلی و شلیک موشک به سمت دریا، پیامی روشن برای نتانیاهو و نیروهای تحت فرمانش داشت. ارتقا و رشد نیروهای مقاومت آغاز شده است و این شلیک‌های نمادین به سمت دریا، حکایت از اراده شبکه مقاومت در زمینه نیروی دریایی و مبارزه‌های مهم و اثرگذار است. تحلیلگران معتقدند انجام این عملیات، در نزدیکی دریا و ساحل، جنبه روانی داشته است و این گزاره را تقویت می‌کند که صهیونیست‌ها حتی در دریا هم از مقاومت، ضربه خواهند خورد. به همین خاطر باید مراقب رفتار منطقه‌ای خود باشند و صلح اعراب و رژیم صهیونیستی هم هرگز به ایمن‌شدن آنها کمک نخواهد کرد، بلکه طرفین ماجرا را آسیب پذیرتر می‌کند. موشک‌ها هر بردی که داشته باشند نقش بازدارنده مادر را بازی می‌کنند و تعدد شلیک موشک، به سمت مناطق اشغالی می‌تواند، در آینده، موج مهاجرت معکوس از سرزمین‌های اشغالی به خارج از این سرزمین‌ها را تقویت کند. وحدت دولت و مقاومت فلسطینی ما در این رزمایش شاهد یک اتفاق جدید دیگر نیز بودیم؛ وحدت دولت فلسطین با نیروهای مقاومت در برگزاری هرچه بهتر این رزمایش که نظر همگان را جلب کرد. این همدلی و همراهی، یعنی در آینده، شاهد رشد همکاری‌ها و تقویت روابط سیاسی در فلسطین، برای حل مشکلات مردم این کشور و مبارزه به اشغالگران خواهیم بود. وزارت کشور و وزارت بهداشت دولت فلسطین، دستگاه‌های امداد و نجات، آمبولانس و اورژانس‌هایش را در اختیار رزمایش مقاومت قرار داده بود و با اعلان عمومی، مردم را به حمایت از این اقدام بزرگ دعوت کردند که مورد استقبال مردم فلسطین قرار گرفت و شکل همدلانه پیدا کرد. در حقیقت، فصل نویی از همکاری‌ها و تعاملات داخلی این کشور آغاز شده است و می‌توانیم رزمایش الرکن‌الشدید را نقطه عطفی در حرکت به سوی فلسطینی قوی‌تر و جدیدتر بدانیم. بازگشت حماس به مقاومت فلسطینی بعد از مسئله سوریه، بخشی از بدنه حماس که به دلیل زاویه‌داشتن در برخی رویکردها، تا حدودی از جریان اصیل مقاومت دور شده بود، با این رزمایش، شاهد بازگشت و پیوند هر چه بیشتر حماس، به عنوان قدرت مطرح در فلسطین، به صف نیروهای مقاومت بودیم. همان‌طور که در بخش قبلی اشاره شد این وحدت و این رزمایش، به دلیل تقارن زمانی با ایام شهادت سردار سلیمانی و ابو مهدی المهندس، وجهه‌ای خاص پیدا کرد و قطعا همه گروه‌های شرکت‌کننده، در عین ملزم‌شدن به عملیات، بعدها از ثمرات آن برای امنیت فلسطین و دفاع از کیان جهان اسلام بهره‌مند خواهند شد. حضور حماس در رزمایش، به معنای کمتر شدن فاصله آنها و ایران خواهد بود و شاید در آینده شاهد تقویت گفت‌وگوهایی بین ایران و فلسطین باشیم، زیرا ایران، نقطه اتصال کل زنجیره مقاومت در منطقه به یکدیگر است. مخالفت با طرح مصالحه اعراب و رژیم اسرائیل تا پیش از این، حقوق ملت فلسطین، علاوه بر دولت خودگردان، از سوی دولت‌های عربی حاشیه خلیج‌فارس نیز پیگیری می‌شد و در ظاهر شاهد حمایت برخی حکام عرب از مردم فلسطین نیز بودیم، اما وادادگی شیوخ امارات و آل سعود در برابر رژیم صهیونیستی و خم‌شدن آنها در برابر خواست آمریکا، ابتدا سکوت در برابر معامله قرن و سپس عادی‌سازی و علنی‌سازی روابط آنها با تل‌آویو، غرور جهان اسلام را جریحه‌دار کرد و اغلب گروه‌های مسلمان، از حکام فاسد عرب تبری جستند. ملت فلسطین هم با توجه شرایط و خیانت همسایگان عربی، به ارزش‌های آنها دست روی دست نگذاشتند و با رزمایش الرکن‌الشدید اعلام کردند که ما مستقل هستیم و در برابر تجاوزات صهیونیستی خواهیم ایستاد و فصل جدیدی در آینده فلسطین رقم خورده است. رکن الشدید یکی از پازل‌های خروج آمریکا از منطقه غرب آسیا شاید برآیند رزمایش الرکن الشدید، یکی از قطعات پازل اخراج نیروهای تروریست آمریکا از منطقه غرب آسیا و شمال افریقا باشد. آمریکایی‌ها با حمایت مداوم جنایات رژیم اسرائیل و همچنین قبول خیانت‌نامه معامله قرن و ظلم به ملت فلسطین، نشان دادند که در هر جایی، هر نقشی داشته باشند، فسادانگیزی می‌کنند و جاده‌صاف‌کن خونریزی و ترور خواهند بود. ترور، حمله و کشتار، بخشی از گفتمان آمریکایی‌هاست که امروز به واسطه شکل‌گیری ارتش مقاومت در نواز غزه، می‌توان نوید کمرنگ‌شدن حضور آنها و رشد تقابل با حضور آمریکا در غرب آسیا را جدی گرفت. زوال امنیتی رژیم صهیونیستی و مسئله ۲۵ سال آینده شاید گزاره حذف رژیم غاصب اسرائیل، در حداکثر دو دهه آینده که سال ۱۳۹۴ از سوی فرماندهی معظم کل قوا، حضرت آیت‌الله سید علی خامنه‌ای طرح شد، سنگین‌ترین بار روانی را به سردمداران صهونیسم جهانی وارد کرده است؛ به همین خاطر آنها از داعش حمایت کردند تا ایران تضعیف شود، اما مقاومت بر داعش پیروز شد و امروز سوریه در حال بازیابی قوای خود است. در عراق شاهد حمایت آنها از داعش بودیم که با شکست روبرو شدند. حتی آنها اقدام به تقویت اعراب منطقه کردند، به‌گونه‌ای که اردن و عربستان سعودی، گورستان سلاح شده‌اند و مشخص نیست قرار است این جنگ‌افزارها برای دفاع از اعراب استفاده شود یا برای دفاع از رژیم اسرائیل؟! پس از آن، طرح عادی‌سازی روابط اعراب و رژیم صهیونیستی، موضوع دیگری بود که شتابزدگی ترامپ و نتانیاهو برای تقویت امنیت تل‌آویو را عیان می‌کرد که امارات متحده عربی پیش‌قدم شد و برخی کشورها مانند مصر و بحرین و امارات به آن پیوستند. البته هنوز خبری از دستاورد‌های این مصالحه شتابزده منتشر نشده است، اما اصلی‌ترین دستاورد آن برای تل‌آویو، شاید تقویت اعتماد به نفس برای زندگی در منطقه تحت تهدید باشد. این آسیب‌پذیری تنها متوجه صهیونیست‌ها نیست، بلکه به تبع آن، رشد ناامنی برای رژیم اشغالگر قدس، کشورهای همپیمانش نیز آسیب خواهند دید، زیرا نفرت مسلمانان از صهیونیست‌ها می‌تواند گریبان‌گیر حکام خیانتکار عرب شود. رزمایش متحد و مشترک گروه‌های مقاومت در باریکه غزه، به معنای فصل جدیدی از ایستادگی مردم فلسطین در برای اشغالگران صهونیست است، به همین خاطر باید در آینده منتظر تبعات این رخداد باشیم. البته صهیونیست‌ها در پاسخ به این رزمایش، یا رزمایش دیگری برگزار خواهند کرد و یا مجددا در آینده زورآزمایی و به غزه حمله می‌کنند که این بار با توجه به سطح آمادگی نیروهای مقاومت، پاسخی سخت‌تر از جنگ‌های، ۵۱ روزه، ۲۲ روزه، ۸ روزه و ۲ روزه دریافت خواهند کرد؛ در هر صورت با توجه به بحران داخلی رژیم اسرائیل و مشکلات اقتصادی و فساد سیاسی، زمینه‌ساز زوال و آسیب‌پذیرتر شدن آنها خواهد بود. انتهای پیام
به گزارش خبرگزاری فارس از قشم، مجتبی راستخدیو ظهر امروز در جمع خبرنگاران اظهار داشت: دستگیری عامل پخش مواد مخدر در روستاهای غرب جزیره قشم به عنوان یک مطالبه مردمی در دستور کار پلیس مبارزه با مواد مخدر قرار گرفت. وی با بیان اینکه طی یک عملیات پلیسی، خرده‌فروش مواد افیونی این مناطق شناسایی و دستگیر شد، افزود: مجرم ۳۲ ساله و دارای سوابق کیفری است که در ۶ روستا اقدام به توزیع مواد مخدر می‌کرد. سرپرست فرماندهی انتظامی شهرستان قشم تصریح کرد: از این متهم ۴۴ گرم هروئین، ۴۳ گرم مواد مخدرصنعتی شیشه و متعلقات آن کشف و ضبط شد. راستخدیو خاطرنشان کرد: هیچ مجرمی از نگاه پلیس دارای مصونیت حقوقی و قضایی نبوده و مخلان نظم، امنیت و آسایش عمومی حاشیه امنی ندارند. انتهای پیام / ۸۸۰۵۰
علی‌اکبر آشوری در گفت‌وگو با خبرنگار اقتصادی خبرگزاری فارس، در تشریح آخرین وضعیت ترافیکی جاده‌های کشور، اظهار داشت: بر اساس اطلاعات دوربین‌های نظارت تصویری و بیش از ۲۲۵۰ دستگاه سامانه ترددشمار برخط، در حال حاضر اغلب جاده‌های کشور باز است و تردد در آن‌ها به روال عادی جریان دارد. * ترافیک سنگین در آزادراه قزوین-کرج-تهران و تردد روان در محورهای تهران-شمال وی درباره آخرین آمار تردد خودرو در محورهای تهران-شمال گفت: در حال حاضر شاهد تردد روان در محورهای هراز، فیروزکوه و کندوان، آزادراه تهران - شمال و آزادراه قزوین - رشت در مسیر رفت و برگشت هستیم. مدیر مرکز مدیریت راه‌ها در تشریح وضعیت جوی محورهای تهران-شمال بیان کرد: در محورهای شمالی امروز بارش و مداخلات جوی خاصی نداریم. آشوری از بروز ترافیک سنگین در آزادراه قزوین-کرج-تهران باند شمالی و جنوبی در محدوده مهرویلا خبر داد. * کماکان ۱۱ جاده به دلیل نبود ایمنی مسدود است وی با اشاره به مسدود بودن ۱۱ جاده به دلیل کاهش ایمنی در مسیر اظهار داشت: در حال حاضر کماکان محور گنج نامه-تویسرکان، محور وازک-بلده در مازندران، جاده شهداد-نهبندان، جاده پونل - خلخال، محور فرعی شمشک-دیزین و جاده قزوین - همدان در کیلومتر ۱۱۰، به دلیل نبود ایمنی کافی مسدود است. مدیر مرکز مدیریت راه‌ها تصریح کرد: همچنین محور فرعی سی سخت-پادنا در استان کهگیلویه و بویراحمد، محور سروآباد-پاوه، جاده رامیان-اولنگ-شاهرود، محور پدافند جنوب غرب - امیدیه در استان خوزستان و محور خرم‌آباد-پلدختر نیز به دلیل کاهش ایمنی مسدود است. * ثبت کمترین تردد خودرو در جاده‌ها بین ساعات ۳ تا ۴ صبح آشوری درباره آخرین وضعیت ترافیک و آمار تردد خودرو در جاده‌ها اظهار کرد: کل تردد ثبت‌شده در شبانه‌روز گذشته در جاده‌ها بر اساس رصد آخرین اطلاعات حاصل از ۲۲۶۳ ترددشمار فعال در محورهای برون‌شهری نسبت به‌روز قبل ۵ ٫ ۲ درصد کاهش نشان می‌دهد؛ در همین مدت همچنین سهم وسایل نقلیه سنگین در ترافیک راه‌ها ۱۴ ٫ ۲ درصد، بیشترین تردد بین ساعات ۱۷ تا ۱۸ و کمترین تردد بین ساعات ۳ تا ۴ صبح ثبت شد. * ثبت بیش از ۱۹۰ هزار تردد بین تهران و کرج وی گفت: در شبانه‌روز گذشته بیشترین تردد جاده‌ای در آزادراه کرج-تهران با ۱۰۴ هزار و ۲۱۲ تردد، آزادراه کرج-قزوین با ۹۱ هزار و ۵۸۴ هزار و ۸۵۹ تردد و آزادراه تهران-کرج با ۸۶ هزار و ۴۵۷ تردد ثبت شد. * انسداد جاده کندوان در برخی ساعات روز مدیر مرکز مدیریت راه‌ها اعلام کرد: طبق اعلام قبلی محور کندوان حدفاصل کیلومتر ۵ تا ۱۵ از مرزن‌آباد تا دزدبن از ۸ دی تا ۱۲ اسفند از ساعت ۰۸:۰۰ تا ۱۷:۰۰ روزهای یکشنبه، دوشنبه و سه‌شنبه هر هفته غیر از ایام تعطیلات رسمی و روز‌های قبل و بعد از تعطیلات چندروزه به دلیل اجرای عملیات ترانشه برداری و اصلاح مسیر، مسدود بوده و تردد از محورهای جایگزین هراز و فیروزکوه انجام می‌شود. انتهای پیام / ب
به گزارش خبرگزاری فارس از بندرعباس، سردار سرلشکر حسین سلامی صبح امروز (۱۳ دی‌ماه) در نخستین سالگرد شهادت سردار سپهبد حاج قاسم سلیمانی و بازدید از یگان‌ها، سامانه‌ها و تجهیزات نظامی مستقر در جزیره بوموسی و ارزیابی آمادگی‌های دفاعی و رزمی آنان، اظهار داشت: هیچ تهدید و تعرضی از سوی دشمنان را رها نخواهیم کرد. وی افزود: ما در عمل نشان داده‌ایم و در بیان هم می‌گوییم که هر عملی از سوی دشمن علیه ما سر بزند، آن را با ضربه‌ای متقابل، قاطع و مستحکم پاسخ می‌دهیم. فرمانده کل سپاه پاسداران انقلاب اسلامی در این بازدید درباره راهبرد دفاع دریایی سپاه در دفاع از جزایر سه‌گانه به ویژه بوموسی گفت: جزایر سه‌گانه بوموسی، تنب بزرگ و تنب کوچک اجزای جدایی‌ناپذیر استقلال ملی و پیشانی دفاعی ما در مقابله با دشمنان فرامنطقه‌ای است. سردار سلامی افزود: همانطور که در پایتخت کشور عزیزمان یعنی تهران هر یک وجب خاک به اندازه جان همه ملت ایران ارزشمند است، یک وجب خاک این جزایر هم برای همه مردم مختلف ایران به اندازه جانشان ارزشمند است. وی وضعیت و آمادگی‌های دفاعی و رزمی در این جزایر را اطمینان‌بخش، قاطع، محکم و خلل‌ناپذیر توصیف کرد و افزود: امروز برای ارزیابی و اطمینان از آمادگی‌های قدرتمندمان در دریا و در مقابله با دشمنانی که گاهی رجزخوانی‌ها و لفاظی‌هایی همراه با تهدید انجام می‌دهند، در اینجا حاضر شده‌ایم، تا انشاالله از نزدیک با آمادگی‌های مدافعان آب‌های آسمانی سرزمین خود که در سطح مطلوبی قرار دارد، آشناتر شویم. فرمانده کل سپاه در پاسخ به سوالی درخصوص واکنش به هر نوع دست‌اندازی به امنیت و منافع ملی کشورمان بویژه در حوزه دریایی افزود: این موضوع بارها ثابت‌شده است که ما هیچ تهدید و تعرضی از سوی دشمنان را رها نکرده و او را به حال خود وا نمی‌گذاریم. سرلشکر سلامی با تشریح توانمندی‌ها و آمادگی‌های دفاعی و رزمی نیروی دریایی سپاه تاکید کرد: نیروی دریایی سپاه بویژه در سال‌های اخیر به توانمندی‌ها و دستاوردهای فوق‌العاده‌ای نائل‌آمده است و آنچه امروز شاهد آن هستیم بخشی از توان و اقتدار سپاه در دریا است. وی افزود: توانمندی مقابله با زیر سطحی‌های متخاصم و دستیابی به یک توان زیرسطحی قدرتمند، که هم در حوزه کشف و هم اجرا در زیر دریا حرکت می‌کند، از جمله توانمندی‌ها است. فرمانده کل سپاه برخورداری از مین‌های هوشمند زیردریایی انبوه و تولید شده در این نیرو، که از قابلیت‌های عملیاتی فوق‌العاده برخوردار است را در کنار قابلیت رهایی بمب‌های هوشمند، از فراز آسمان توسط پرنده‌های با سرنشین و یا بدون سرنشین که قادر است اهداف متخاصم در عمق دریا را منهدم کند، از جمله مظاهر اقتدار نیروی دریایی سپاه دانست. سرلشکر سلامی نسل جدید پهپادهای عمود پرواز که از روی شناورها قادر به عملیات در بردهای مختلف هستند را از دیگر اجزاء اصلی توانمندی‌های نیروی دریایی سپاه برشمرد و گفت: طیف متنوعی از موشک اندازهای بیشمار همراه با نیروی انسانی مؤمن و رشید دریا دل که قادر هستند صحنه دریا را به می‌دانی برای نشان دادن شجاعت‌ها و شهامت‌های ملت تبدیل کنند، از دیگر جلوه‌های این اقتدار است. فرمانده کل سپاه با اشاره به ظرفیت معنوی و رزمی رزمندگان و دریادلان جوان نیروی دریایی سپاه و شور، نشاط و انگیزه بالای آن‌ها برای حضور در میدان‌های سخت و پر خطر، تاکید کرد: این‌ها همان رویش‌هایی هستند که نشان می‌دهد سردار سلیمانی‌ها همچنان در سپاه زنده و در حال رویش هستند و این سرزمین هرگز از این‌گونه مردان تهی نخواهد شد. سردار سلامی در پایان با گرامیداشت سالروز شهادت سردار پر افتخار و جاودانه سپاه اسلام حاج قاسم سلیمانی، که صحنه‌های بزرگی را در جهان اسلام برای مقابله با دشمنان کینه‌توز اسلام پی‌ریزی کرد، گفت: حاج قاسم فتح و ظفر را برای همه مسلمانان آورد و دشمنان را در تغییر نقشه سیاسی جهان اسلام ناکام گذاشت و شکست‌های آشکاری را به جبهه دشمنان امت اسلامی از جمله آمریکا و رژیم صهیونیستی، به ویژه در صحنه مقابله با تروریسم تکفیری و داعش تحمیل کرد. انتهای پیام / ۳۲۶۴ / ر
به گزارش خبرنگار اقتصادی خبرگزاری فارس هواپیمای ایرباس ۳۲۰ شرکت هواپیمایی زاگرس که قرار بود ساعت ۰۶:۵۵ امروز با شماره پرواز ۵۰۴۱ مسافران را از مهرآباد تهران به سمت کیش منتقل کند، دچار نقص فنی شد و مسافران حدود یک ساعت در هواپیما معطل شدند. یکی از مسافران این پرواز در این باره به خبرنگار فارس می‌گوید: ساعت ۰۶:۵۵ امروز وارد هواپیمای ایرباس ۳۲۰ شرکت هواپیمایی زاگرس شدیم، اما به دلیل ظاهرا بروز نقص فنی در موتور سمت راست هواپیما، این پرواز انجام نشد. این مسافر ادامه داد: تا ساعت ۷:۵۰ درون هواپیما معطل بودیم، چون مسئولان زاگرس اعلام می‌کردند که نقص فنی موتور در حال رفع شدن است و پس از آن پرواز انجام خواهد شد، اما در این مدت نقص فنی رفع نشد. این مسافر مسیر تهران-کیش افزود: پس از آنکه مشکل فنی موتور رفع نشد، مسافران به ترمینال برگشتند و منتظر ماندند. این مسافر زاگرس ایر اضافه کرد: پس از آن اعلام شد هواپیمای جایگزین مسافران را به کیش منتقل می‌کند که بدین ترتیب با بوئینگ‌ام دی ساعت ۱۱ مسافران مجددا به این هواپیما سوار و آماده پرواز به کیش شدند. بنابراین گزارش خبرگزاری فارس آماده انتشار توضیحات شرکت هواپیمایی زاگرس در این‌باره است. انتهای پیام / ب
به گزارش گروه سیاست خارجی خبرگزاری فارس، دفتر حفاظت منافع جمهوری اسلامی ایران در قاهره امروز (شنبه) همزمان با نخستین سالگرد شهادت سپهبد شهید قاسم سلیمانی فرمانده سابق نیروی قدس سپاه پاسداران در توئیتی اعلام کرد: سلیمانی رفته است، اما پدرخوانده‌های تروریسم بدانند اندیشه، مکتب و لشکر سلیمانی نه فقط در ایران، بلکه در کل جهان باقی است و تردیدی نیست که اهداف سلیمانی به زودی محقق خواهد شد و برغم شهادت او، هرگز آسوده نخواهید بود و خواب راحت از چشمانتان سلب می‌شود. بامداد روز جمعه سیزدهم دی‌ماه ۱۳۹۸ (سوم ژانویه ۲۰۲۰) ساعاتی پس از انتشار اخباری مبنی بر اصابت موشک به دو خودرو در نزدیکی فرودگاه بغداد، حشد الشعبی عراق از شهادت سپهبد قاسم سلیمانی و «ابومهدی المهندس» معاون رئیس سازمان الحشد الشعبی عراق در حمله هوایی آمریکا خبر داد و ساعتی بعد سپاه پاسداران انقلاب اسلامی این خبر را تأیید کرد. در پی این خبر، وزارت دفاع آمریکا (پنتاگون) مسئولیت ترور شهید سلیمانی و ابومهدی المهندس را بر عهده گرفت و در بیانیه‌ای اذعان کرد که این ترور به دستور رئیس‌جمهور آمریکا صورت گرفته است. «دونالد ترامپ» رئیس‌جمهور آمریکا هم پس از این اقدام تروریستی مدعی شد که سردار سلیمانی در حال برنامه‌ریزی برای حملات علیه دیپلمات‌ها و نظامیان آمریکایی بود و خودش دستور ترور سردار سلیمانی را صادر کرده است. در همین خصوص نیز «سعید خطیب زاده» سخنگوی وزارت امور خارجه اخیرا در اظهاراتی تصریح کرد که جمهوری اسلامی ایران همانگونه که بارها اعلام کرده است پیگیری حقوقی بین‌المللی در ارتباط با ترور مجرمانه و بزدلانه سردار سلیمانی را در تمامی سطوح ادامه خواهد داد و این اقدام تروریستی را نه می‌بخشد و نه فراموش می‌کند. سخنگوی وزارت امور خارجه همچنین دوشنبه هشتم دی‌ماه در نشست هفتگی با خبرنگاران نیز تصریح کرد: اجازه نخواهیم داد خون شهید پایمال شود و آنهایی که چنین کردند از کیفر آن در امان بمانند. انتهای پیام /
خبرگزاری فارس کردستان / شیرین مرادی؛ بامداد جمعه ۱۳ دی ۹۸ خبری در رسانه‌های منتشر شد که موجی از نگرانی در ایران و دنیای اسلام ایجاد کرد. روزشمار سالانه به ۱۳ دی‌ماه ۹۹ رسید، باز هم می‌نویسم «سردار دل‌ها» شهادت سهم تو بود که خدا برایت مقدر ساخت و در آن روز قسمتت شد به قول رهبر عزیزمان «تو باید همینجور به شهادت می‌رسیدی». بامداد جمعه بود، خبر حمله بالگردهای آمریکایی در فرودگاه بغداد و شهادت حاج قاسم سلیمانی به همراه ابومهدی المهندس از فرماندهان مقاومت و همراهانشان در رسانه‌ها دنیا را به حیرت واداشت. خبری که خیلی‌ها می‌گفتند، شایعه است، اما این یک حقیقت تلخ بود که قلب مردم ایران و بسیاری از آزادی‌خواهان جهان را آزرد. حضور باشکوه ملت ایران و برخی ملت‌های آزادی‌خواه در مراسم تشییع حاج قاسم دنیا را متحیر کرد. شهید سلیمانی در کلام رهبر در تبیین شخصیت سپهبد شهید قاسم سلیمانی همین بس که رهبری فرمودند «به شهید حاج قاسم سلیمانی به چشم یک فرد نگاه نکنیم به چشم یک مکتب، یک راه و یک مدرسه درس‌آموز نگاه کنیم». مکتب شهید سلیمانی شمولیت بزرگی دارد مکتبی که مبتنی بر جهانبینی توحیدی، حاکمیت اندیشه و مبنای توحیدی و الهی در جغرافیای جهان اسلام و مقاومت است. شهید سلیمانی تربیت‌یافته انقلاب بود حاج قاسم تربیت‌یافته مکتب انقلاب اسلامی و سال‌های جبهه و جنگ بود، به قول صاحبنظران، اخلاق و روحیات شهید سلیمانی در فضای ادبیات و روحیات امام شکل گرفت و تمام تربیت‌شده انقلاب و مخصوصا دفاع مقدس بود. هرجا مظلومی بود شهید سلیمانی هم همانجا بودند و خود را سپر بلای امت‌ها می‌کرد و همچون مالک اشتر سپاه امام علی (ع) به خیمه دشمنان می‌زدند. حاج قاسم، سرداری جهانی بود که صهیونیت را حبس کرد و در میدان جنگ با رژیم جاعل صهیونیست شخصا در میدان نبرد بود، شهید سلیمانی کار کرد که امروز غزه، کرانه باختری و شمال فلسطین به فوران آتش علیه رژیم صهیونیستی تبدیل‌شده است. ماموستا رستمی: شهید سلیمانی تعیین‌کننده معادلات بود ماموستا رستمی امام جمعه سنندج می‌گوید: شجاعت، ایثار، فداکاری همه شهدا و در راس آنها سردار رشید اسلام، شهید سلیمانی عامل اقتدار امروز ایران اسلامی است. وی افزود: شهید سلیمانی به خاطر امنیت و آسایش نه‌تنها درون مرزها بلکه مردم در خارج از مرزها از جان خود گذشت و برای دفاع از مظلومین سینه سپر کرد و نام و یاد این شهید گرانقدر برای همیشه در ذهن مردم ماندگار خواهد بود. ماموستا رستمی تصریح کرد: خداوند در آیه ۹ سوره حشر می‌فرماید «عده‌ای هستند به خاطر جان مردم جان خود را فدا می‌کنند و این اوج گذشت است». وی اذعان داشت: سردار سلیمانی نه بخاطر کشورگشایی بلکه به خاطر ایجاد امنیت و عدالت و حفظ جان مظلومین و نجات آنان در برابر دشمنان ایستاد و طعم تلخ شکست را به آمریکا و دست نشانده‌هایشان دادند این سردار شهید تعیین‌کننده معادلات بود. امام جمعه سنندج گفت: دشمنان با ایجاد داعش و داعشیان دنبال ضربه‌زدن جدی به اسلام و وحدت مسلمانان بودند و سردار سلیمانی با از بین بردن آنها و دور کردنشان از خاورمیانه بزرگترین خدمت به جهان اسلام کرد. وی اضافه کرد: خون و خونریزی و ویران کردن زیربنای اقتصاد کشورهای مسلمان تنها دستاورد مدعیان دفاع از حقوق بشر بود و در این راستا حتی افراطیونی را ایجاد کردند که با نام اسلام و مسلمانان بزرگترین ضربه‌ها را به اسلام و مسلمانان زدند. ماموستا رستمی عنوان کرد: دین اسلام، دین عطوفت و مهربانی به همه بشریت است، اما دفاع از کیان و شرف و مظلومین بزرگترین دستور دین اسلام است و شهید سلیمانی این دستور را به بهترین شکل ممکن به سرانجام رساند و در این مسیر مذهب و قومیت برایش فرق نداشت. وی افزود: شهید سلیمانی انسانی بود که در طول حیات وجودشان سرشار از برکت و بعد از شهادتشان نیز دنیا به حرکت درآمد و جریان مقاومت عمیق‌تر و محکمتر جلو رفته است. ماموستا رستمی خاطرنشان کرد: خون شهید سلیمانی به جریان مقاومت عمق بخشید و در واقع این شهید بزرگوار فرمول مقاومت را در جهان منتشر کرد و به دنیا آموخت، مکتب شهید سلیمانی نسخه‌ای ماندگار است که باید به جریان و گفتمانی همه‌گیر تبدیل شود. ماموستا محمدی: شهید سلیمانی ظرفیت‌های اسلام را اثبات کرد ماموستا عبدالسلام محمدی امام جمعه دهگلان هم می‌گوید: شهید سلیمانی ولایت‌مدار و فرامرزی بود، کمتر می‌توان نمونه‌ای مثل او را یافت، مقید به اسلام، محبت به اهل‌بیت و اطاعت از رهبری از ویژگی‌های بارز شهید سلیمانی است و در میان توده مسلمانان از عرب، فارس، کرد و ترک جایگاه عظیم داشتند. وی افزود: سردار دل‌ها از بزرگترین راد مردان اتحاد اسلامی، بزرگترین مجاهدان مقابله با تفکرات تکفیری بودند، مکتب این شهید والامقام ظرفیت اسلام را برای پاسخگویی به نیازهای جامعه اثبات کرد. به گفته ماموستا محمدی، شهید سلیمانی سرباز اسلام بود وبا تمام وجود و قدرت هر زمان که اسلام نیاز داشت حضور پیدا می‌کرد. ایشان کسی بود که نیروهای قدس و مدافع حرم را فرماندهی و تجمیع نموده و علیه دشمنان اسلام و امنیت منطقه فرماندهی می‌کردند. امام جمعه دهگلان تصریح کرد: شهید سلیمانی از سال ۷۶ به بعد عمر خود را وقف تعمیق و عمق استراتژیک جمهوری اسلامی و منشا حرکت جهانی و بیداری اسلامی کرده و نقطه عطفی در ایجاد وحدت اسلامی و مبارزه با تروریست‌های تکفیری در سطح منطقه‌ای و فرامنطقه‌ای ایجاد کرده بود. وی اذعان کرد: دشمن با فرافکنی و ایجاد جنگ قومی مذهبی در فکر شکستن تمامیت ارضی و تجزیه کشورهای اسلامی بود که رشادت‌های سپاه قدس و مدافعین حرم با فرماندهی شهید سلیمانی و شهید ابوالمهدی المهندس تا ابد اتحاد بین دو ملت ایران وعراق و شعیه وسنی تثبیت نمود. ماموستا نوری: شهید سلیمانی هدف جهانی داشت ماموستا هاشم نوری امام جمعه اهل سنت قروه هم استقامت، شجاعت و ایثار را از ویژگی‌های بارز شهید سلیمانی ذکر کرد و اظهار داشت: سردار سلیمانی به حق نمونه بسیار بارز عرصه میدان جهاد فی‌سبیل‌الله و استقامت و شجاعت بودند که در زمان حیات مبارک خود توانست تمام نقشه‌های آمریکای خونخوار و متجاوزین صهیونیست را نقش برآب کند، سردار سلیمانی شخصیتی بودند که توانست یک‌تنه شر داعش را در خاورمیانه دفع کند. وی افزود: شهید سلیمانی داعش که توسط آمریکای متجاوز و اسرائیل برای اسلام‌هراسی و لطمه‌زدن به اسلام ایجاد شده بود و مرتکب بزرگترین جنایت‌ها شده بود با ایثار و از خودگذشتگی شکست دادند. امام جمعه اهل سنت قروه اظهار داشت: شهید سلیمانی ناجی مسلمانان در برابر هجمه‌های دشمنان بود و راه این شهید والامقام راه عزت و اقتدار است. وی افزود: شهید سلیمانی در وحدت و تقریب مذاهب نقش مهمی داشت و با حمایت از مسلمانان شیعه و سنی در کشورهایی که مورد تجاوز گروه افراطی داعش قرار می‌گرفتند، توانست نقش عمیقی در تقویت وحدت در جهان اسلام ایفا کند. به گفته ماموستا نوری، شهید سلیمانی در طول عمر با برکت خود یک مسلمان و جهادگر به معنی واقعی بود و توانست با برنامه‌ریزی و تلاش‌های خود دنیای اسلام را متحول سازند. وی اذعان کرد: ترور شهید سلیمانی به عنوان شخصیتی جهانی، چهره کریه و زشت آمریکا را بیش از پیش به جامعه جهانی نشان داد. ماموستا نوری ادامه داد: سردار سلیمانی حامی حقوق همه انسان‌ها بود تا جایکه در دفاع از کرد، ترک، فارس، سنی و شیعه در برابر ظالمان تمام‌قد ایستاد. ماموستا مرادی: شهید سلیمانی نقش کلیدی در تقویت تقریب مذاهب داشت امام جمعه دیواندره هم گفت: سردار سلیمانی شخصیتی بود که به تنهایی توانست داعش جاعش فاحش را از خاورمیانه و از تمام سرزمین‌های اسلامی بیرون کنند. ماموستا جلال مرادی شهید سلیمانی سفره داعش را جمع کردند و به همین خاطر بدخواهان نظام و کسانی که داعش را به وجود آوردند این شخصیت بزرگ را سد راه خود می‌دانستند و به همین دلیل با ناجوانمردانه‌ترین شیوه‌ها به شهادت رساندند. وی افزود: شهادت تنها خلعت برازنده‌ای است که لیاقت قامت رعنای شهید سلیمانی بود، چرا که شهید سلیمانی به حق نقش کلیدی و مهم در تقویت تقریب مذاهب داشت و منادی وحدت در جهان اسلام بود و با ایثار توانست ضربات سنگینی به دشمنان اسلام به ویژه افراطیون داعش وارد کند. ماموستا مرادی تصریح کرد: سردار شهید سلیمانی در راه ارزش‌های اسلام و انسانیت جنگید و در این مسیر تفاوتی بین مذاهب و قومیت‌ها از ترک، فارس، کرد و …نمی‌گذاشت در هر نقطه‌ای از جهان که صدای مظلومی بلند می‌شد سردار دل‌ها به عنوان یدی توانا و به عنوان قدرتی بزرگ و انسانی فاضل و بزرگوار و مدافع و حامی مظلومان در کنارشان حاضر می‌شد. محبوبیت شهید سلیمانی در بین اهل تسنن کمتر از اهل تشیع نیست وی گفت: شهید سلیمانی در عرصه مبارزه با تکفیر و ظالمین خدمت بزرگی به مناطق اهل سنت فلسطین، عراق و سوریه کرد و مقبولیت و محبوبیت وی در بین اهل تسنن کمتر از اهل تشیع نیست. ماموستا مرادی اذعان داشت: شهید سردار سلیمانی ایزدی‌های عراقی که داعش در سایر کشورها به عنوان برده می‌فروخت را نجات داد. ماموستا محمدیان: شهید سلیمانی نقش مهمی در تقویت گفتمان وحدت داشت امام جمعه اهل سنت بیجار هم با بیان اینکه سردار سلیمانی روح عزت و اقتدار را در کالبد مستضعفین جهان دمید و شجاعت و دلاوری در برابر استکبار را زنده کرد، اظهار کرد: مکتب شهید سلیمانی مکتب عزت، ایثار و مجاهدت در برابر دشمنان اسلام است. ماموستا لقمان محمدیان افزود: شهید سلیمانی تربیت‌یافته مکتب قرآن و نبوی از اقوام و مذاهب مختلف منطقه از جمله جامعه غالب اهل سنت در عراق و سوریه فلسطین و لبنان را مدیون خود کرد و همه بزرگان منصف جهان عرب بارها و بارها به این مهم اعتراف کرده و تعظیم و تسلیت در برابر شهادت سردار سلیمانی را در میان همه به نمایش گذاشتند. وی تصریح کرد: شهید سلیمانی در تقویت گفتمان وحدت و تقریب مذاهب نقش تعیین کننده‌ای داشتند و همین منادی وحدت بودن ایشان را به چهره بسیار محبوب و مقبول در جامعه اسلام در بین اهل تسنن و تشیع تبدیل کرده بود. شهید سلیمانی در دفاع از اهل سنت نقش مهمی ایفا کرد به گفته ماموستا محمدیان، رشادت‌ها و حمایت‌های شهید سلیمانی در حمایت از جامعه اهل سنت در داخل و خارج کشور برجسته بود و وی در دفاع همه‌جانبه از شرافت مردمان همسایه ایران از کرد و عرب و ترک و حتی ادیان دیگر در کشور ایران و عراق و سوریه و افغانستان و یمن و کردستان عراق و … هستی خود را در کف دست گرفت و ناموس مردم این سرزمین‌ها را از دست وحشی‌های افراطی داعش و تروریست‌های تکفیری تربیت‌شده صهیونیستی آمریکایی نجات داد، که تقدیر همه جهان را در پی داشت. وی افزود: ترور سردار سلیمانی امریکا را در جهان رسوا کرد و کینه و نفرت و جنایات آمریکا و اسرائیل را علیه مسلمانان جهان بار دیگر آشکار ساخت و موجب رسوایی مدعیان حقوق بشر در جهان شد. ماموستا شیرزادی: شهید سلیمانی خار چشم دشمنان بود امام جمعه مریوان هم اظهار کرد: شهید سلیمانی خار چشم دشمنان نظام و انسانی بود که همواره در طول زندگی برای وحدت جهان اسلامی تلاش کردند و این رویه و مسلک شهید سلیمانی مخالف اهداف دشمنان بود. ماموستا مصطفی شیرزادی افزود: تبدیل جهان اسلام به ید واحد هدف اصلی سردار سلیمانی بود و در این مسیر خون پاکش را فدا کرد. به گفته وی، شهید سلیمانی عالم را دعوت به وحدت اسلامی می‌کرد و همواره می‌گفت همه مسلمانان باید به ید واحدی در برابر دشمنان اسلام تبدیل شوند. ماموستا شیرزادی تصریح کردک زمانی که عراق و سوریه به میدان تاخت و تاز دواعش تبدیل‌شده بود سردار سلیمانی و همرزمانش بودند که عرصه را بر این جانیان و نوکران آمریکایی و اسرائیلی تنگ کردند. وی عنوان کرد: شهید سلیمانی برای اهل سنت در داخل و خارج از کشور مانند برادر بود و در نجات مظلومان اهل سنت در کشورهایی عراق، سوریه و غیره نقش کلیدی داشت. ماموستا بهمنی: تبعیت از ولایت شاخصه مکتب شهید سلیمانی است مسئول مرکز بزرگ اسلامی شهرستان سنندج اظهار کرد: شهید سلیمانی نقش اساسی در تحولات جهانی داشت و تاثیرگذاری ایشان در سرکوب کردن داعش و ایادی استکبار بی‌بدیل بود. ماموستا اقبال بهمنی افزود: رشادت‌های سردار سلیمانی در دفاع از مظلومین برای همیشه ماندگار و فراموش‌نشدنی است و مستضعفین در سراسر جهان به اقتدار و محبوبیت سردار سلیمانی افتخار می‌کنند. وی گفت: باید با تربیت و الگودهی درست به جوانان جای سردار سلیمانی را که وجودشان همواره بر اندام دشمنان لرزه می‌انداخت ادامه دهیم. به گفته این روحانی اهل سنت، حضور تاثیرگذار شهید سلیمانی در هشت سال جنگ تحمیلی و پس از آن در سپاه قدس به عشق نظام و رهبر از وی چهره‌ای محبوب در داخل و خارج از مرزهای کشور ساخت. وی گفت: استکبار جهانی تحمل حضور مقتدرانه این سردار شهید را نداشت و چون توان مقابله و جنگ رودررو را با سردار را نداشت نقشه ترور ایشان را کشیدند و ناجوانمردانه وی را به شهادت رساندند. ماموستا بهمنی اذعان داشت: شهید سلیمانی نقش مهمی در ترویج فرهنگ مقاومت در منطقه داشتند و از ستون‌های اصلی و تاثیرگذاران جبهه مقاومت بودند و این تاثیرگذاری حتی بعد از شهادت ایشان ادامه داشته است. شهید سلیمانی نامی که برای همیشه بر تارک تاریخ خواهد درخشید … روحش شاد و یادش گرامی.. انتهای پیام / ۲۳۳۰ / ۷۱ / ی
مرتضی اورانی محقق اصلاح نباتات در حاشیه معرفی ۴۹ رقم زراعی و باغی د رگفت و گو با خبرنگار اقتصادی خبرگزاری فارس از اصلاح دو رقم برنج به نامهای «روشن» و «شهریار» خبر داد و گفت: این ارقام برنج با استفاده از تکنولوژی هسته‌ای در کشور اصلاح و معرفی‌شده است که به افتخار دو شهید دانشمند هسته‌ای کشور مجید شهریاری و مصطفی احمدی روشن نامگذاری شده است. به گفته این پژوهشگر این برنج‌ها به میزان دو برابر ارقام محلی تولید دارند ضمن اینکه کیفیت و عطر و بوی خود را حفظ کرده‌اند و زودرس نیز هستند. اورانی میزان عملکرد ارقام محلی برنج را ۴ تن در هکتار عنوان کرد که این ارقام که به تازگی معرفی‌شده‌اند ۸ ٫ ۵ تن در هکتار تولید دارند و حتی برخی کشاورزان تا ۱۲ تن هم برداشت کرده‌اند. وی تاکید کرد که از قابلیت‌های این ارقام جدید این است که علیرغم پرمحصولی کیفیت خوبی دارند و به همین دلیل مشتری پسند هستند. این پژوهشگر در پاسخ به اینکه این میزان عملکرد تا چه اندازه با عملکرد‌های جهانی فاصله دارد؟ گفت: در کشور ما روی کیفیت برنج تاکید دارند و مردم همیشه برنج‌هایی که کیفیت خوبی دارند را خریدار می‌کنند اما در کشورهای دیگر با دنبال کمیت و افزایش تولید هستند و به این دلیل ارقامی در دنیا اصلاح‌شده که ۱۲ تن در هکتار تولید دارند و ما هنوز از نظر کمیت با آنها فاصله داریم. این پژوهشگر ژنتیک از دانشگاه علوم کشاورزی ساری در پاسخ به اینکه افزایش جمعیت ایجاب می‌کند که پژوهشگران کشور به فکر کمیت تولید هم باشند چرا که ما وارد کننده این محصول هستیم گفت: با استفاده از پرتوافشانی گاما در حال اصلاح ۲۰ رقم هستیم تا برنج با عملکرد ۱۰ تا ۱۲ تن در هکتار تولید کنیم. انتهای پیام
به گزارش گروه دیگر رسانه‌های خبرگزاری فارس، موضوع آلودگی هوای پایتخت و وضعیت وخیم آن نقل محافل رسانه‌های کشور است. روزنامه خراسان در این زمینه نوشت: هر روز حداقل ۹۰ نفر را به کام مرگ می‌کشاند و شناسنامه‌شان را باطل می‌کند، اما شاید چون نامش به اندازه «کرونا» در بوق و کرنا نشده، خیال‌مان نیست و از کنارش به سادگی می‌گذریم. «آلودگی هوا» که سال‌هاست در کلان‌شهرهای کشور جولان می‌دهد، قدرت آدم‌کشی‌اش چیزی کم از کرونا ندارد و آن‌طور که دکتر «علیرضا رئیسی» معاون وزیر بهداشت اعلام کرده است، سالانه ۳۳ هزار نفر قربانی می‌گیرد؛ قربانیانی که مرگ‌هایشان ناشی از تاثیرات آلودگی هواست. این یعنی مرگ روزانه حدود ۹۰ نفر در اثر تبعات ناشی از آلودگی هوا. مازوت؛ بنزین و فرسوده‌ها آلودگی هوای کلان‌شهرها دلایل متعددی دارد؛ ازجمله بنزین تولیدی در پالایشگاه‌ها که البته گفته می‌شود استاندارد یورو ۴ و ۵ در بنزین‌های تولیدی رعایت می‌شود و نقش این سوخت در آلودگی هوا کم شده است. این روزها نام «مازوت» را هم زیاد می‌شنویم و گفته می‌شود افزایش میزان مصرف این سوخت در نیروگاه‌ها و صنایع، دلیل وضعیت بحرانی اخیر بوده است. علاوه بر آن، تردد صدها هزار خودروی شخصی و عمومی فرسوده هم معضلی است که هنوز پابرجاست؛ حداقل ۷ میلیون موتورسیکلت، ۲ ٫ ۵ میلیون خودروی سبک، ۵۰۰ هزار کامیون و کشنده و …. قانون‌هایی که اجرا نمی‌شود برای مقابله با آلودگی هوا، قوانین متعددی وجود دارد که در بخش‌هایی از آن‌ها وظایف محوله به دستگاه‌های مختلف مشخص‌شده است، از جمله: قانون برنامه ششم توسعه، قانون هوای پاک، قانون توسعه حمل و نقل عمومی و مدیریت سوخت، قانون رفع موانع تولید، قانون نحوه جلوگیری از آلودگی هوا و …. دستورالعمل‌های تعیین‌شده در برخی مصوبات هیئت‌وزیران هم وضعیت مشابهی دارد و در برخی کلان‌شهرها اجرا نشده است، از جمله: اساسنامه صندوق توسعه حمل و نقل کشور، اساسنامه صندوق ملی محیط‌زیست، مصوبه درخصوص الزام دستگاه‌های اجرایی برای مقابله موثر با آلودگی هوا و …. این قصه سر دراز دارد اما پایان ناخوشش این‌که، طبق گزارش دبیرخانه کارگروه ملی کاهش آلودگی هوا، اغلب دستگاه‌های اجرایی متولی در این حوزه، در انجام وظایف خود کوتاهی کرده‌اند، از جمله: پلیس راهور، وزارت نفت، بانک مرکزی، صداوسیما، وزارت اقتصاد و وزارت صمت. البته این نکته را هم نمی‌توان نادیده گرفت که درحالی‌که برخی دستگاه‌های مسئول در دولت، از سنوات قبل پیگیر نظارت بر کیفیت بنزین و گازوئیل‌های تولید داخل بوده‌اند، گفته می‌شود یکی از اعضای مهم کابینه با تفسیر خاص از الزامات مندرج در قانون هوای پاک، اجازه چنین نظارتی را نداده و امکان تامین مالی اعتبارات این نظارت‌ها را هم مسدود کرده است. مجلس برای کم‌کاران مجازات تعیین کند شهر تهران سال‌هاست که در کنار عنوان «پایتخت سیاسی» بودن، عنوان پایتخت «آلودگی هوا» را هم یدک می‌کشد اما چند سالی است که دیگر کلان‌شهرهای کشور مثل مشهد و اصفهان هم گاهی تنه‌ای به آن می‌زنند تا از کورس آلودگی عقب نمانند! با این حال هنوز هم تهرانی‌ها در صف اول این ویژگی مشترک کلان‌شهرها هستند. با رئیس کمیسیون حمل و نقل شورای شهر تهران گفت‌وگو می‌کنم تا چرایی حل‌نشدن معضل تکراری آلودگی هوا را از او جویا شوم. «محمد علیخانی» می‌گوید: «قوانین متعددی برای کاهش آلودگی هوا وجود دارد اما متاسفانه اجرایی نشده است، در حالی که به قول دوستان اگر این قوانین اجرا می‌شد شهر تهران باید از نظر وضعیت حمل و نقل عمومی و هوا، به شهری مانند پاریس تبدیل می‌شد». وی تصریح می‌کند: «مجلس باید روی اجرای این قوانین نظارت کند و حتی برای مسئولانی که در اجرا کوتاهی کرده‌اند مجازات تعیین کند». مطالبه کلانتری از دادستانی البته اجرایی‌نشدن قانون‌های مقابله با آلودگی هوا، فقط یک ادعا از طرف عضو شورای شهر یک کلان‌شهر نیست و رئیس سازمان محیط‌زیست کشور هم همین اعتقاد را دارد. چهارشنبه گذشته بود که «عیسی کلانتری» در حاشیه جلسه هیئت دولت در این‌باره گفت: «در تهران قانون هوای پاک در حال زیر پا گذاشته شدن است و مسئول رسیدگی به آن دادستانی‌کل است». مطالبه از فراکسیون محیط‌زیست قرمزشدن وضعیت هوای تهران، روز گذشته «احسان خاندوزی» نماینده مجلس یازدهم را هم به مرکز کنترل کیفیت هوای تهران کشاند تا از نزدیک در جریان ماجرا قرار بگیرد. خاندوزی پس از این بازدید در گفت‌وگو با خراسان اظهار کرد: «اجرای قانون هوای پاک نیازمند نظارت قوی است که پیگیری آن را از همکاران‌مان در فراکسیون محیط‌زیست درخواست خواهم کرد تا با جدی‌شدن نظارت مجلس، دستگاه‌های متولی قانون هوای پاک به وظایف خود عمل کنند». به نظر می‌رسد، محقق شدن این وعده خاندوزی و جدی‌شدن نظارت بر اجرای قانون هوای پاک، همان چیزی است که شاید بتواند تیرگی را از هوای کلان‌شهرها دور کند و جان سالانه ۳۳ هزار هموطن را هم نجات دهد. روزنامه رسالت نیز نوشت: آلودگی هوا در تهران در روز جمعه برای سومین روز پیاپی به سطح «ناسالم» برای همه گروه‌ها رسیده است. هوا در شهرهای اطراف تهران نیز آلوده است و تبریز و چند شهر خوزستان هم مشکل مشابه‌ای دارند. همزمان با ادامه آلودگی هوا در ۹ کلان‌شهر و شهر صنعتی، اورژانس نیز درباره خروج گروه‌های پرخطر از خانه در تهران هشدار داد. شهردار تهران و اعضای شورای شهر نیز از اجرا نشدن قانون هوای پاک انتقاد کردند. علی اعطا، سخنگوی شورای شهر تهران، نیز در توییتر نوشت: «مهار آلودگی هوا یک موضوع حاکمیتی است و همه دستگاه‌ها باید به وظایف خود عمل کنند». او تأکید کرد که ناوگان اتوبوسرانی باید نوسازی شود نه این‌که فیلتر جاذب دوده روی اتوبوس‌های فرسوده نصب شود. اعطا همچنین نوشت که آلایندگی موتورسیکلت ۱۸ برابر یک خودرو است و طرح‌هایی مانند جایگزینی موتورسیکلت‌های برقی با کاربراتوری کم‌تر دنبال شده است. در حال حاضر افزایش غلظت آلاینده‌ها و پیش‌بینی عدم بارش برای روزهای آینده موجب شد، تا ۱۰ دی‌ماه، کمیته اضطرار آلودگی هوای استان تهران تشکیل جلسه دهد و استاندار تهران در حاشیه این جلسه خبر از تعطیلی یکی، دوروزه تهران به دلیل افزایش غلظت آلاینده‌ها داد که گویا در انتظار تأیید معاون اول رئیس‌جمهور است. انوشیروان محسنی بندپی تأکید کرد: اگر غلظت آلاینده‌ها به حدی برسد که با اقدامات انجام‌شده ایده آل نباشد تعطیلی یکی، دوروزه در تهران خواهیم داشت. اما در این جلسه، محدودیت‌هایی نیز برای کاهش میزان کارکرد درجا اتوبوس‌ها در پایانه‌های حمل‌ونقل شهری و نیز حمل‌ونقل بین‌شهری، توقف تمامی فعالیت‌های ساختمانی که ذرات معلق را در هوا پخش می‌کنند، ممنوعیت تردد کامیون‌هایی که عمر بالای ۲۰ سال دارند، و توقف تردد موتورهای فاقد معاینه فنی در تهران اعمال شد. آلودگی هوا، چهارمین علت مرگ زودرس روزنامه صبح نو نیز با تیتر «آلودگی هوا، چهارمین علت مرگ زودرس» نوشت: به دنیا آمدن نوزادان کم‌وزن و بیش‌فعال، اختلال عصبی، حمله قلبی، بیماری تنفسی، دیابت و سرطان ریه فقط بخشی از ده‌ها پیامد آلودگی هواست که امروز تبدیل به جامی از شوکران برای ساکنان کلانشهرها شده است. وجود هر نوع ماده آلاینده اعم از جامد، مایع، گاز یا تشعشع پرتوزا و غیرپرتوزا در هوا به تعداد و در مدت زمانی که کیفیت زندگی را برای انسان و دیگر جانوران به خطر اندازد، آلودگی هوا محسوب می‌شود. این روزها کلانشهرهای کشور درگیر معضل آلودگی هوا هستند و همه منتظرند تا باد و باران به دادشان برسد. جالب است بدانید تهران در میان آلوده‌ترین شهرهای جهان از نظر ذرات معلق قرار دارد و آن را چهارمین علت مرگ زود رس عنوان کرده‌اند. توصیه‌هایی برای روزهای آلوده و کرونایی شروع فصل سرد سال و افزایش غلظت آلاینده‌های هوا به علت وارونگی هوا و همزمانی کرونا با این موارد همگی دست‌به‌دست هم داده‌اند تا زمستان سختی پیش روی ما باشد اما چگونه می‌توانیم عوارض ناشی از آلودگی هوا را کاهش دهیم. بنابراین؛ توصیه می‌شود: انتهای پیام /
به گزارش خبرگزاری فارس از شیراز، محمد بذرافشان در دیدار با مدیریت و اعضای هیئت تحریریه خبرگزاری فارس در شیراز، با تاکید بر اینکه مسکن به‌عنوان اولویت مهم این نهاد در دستور کار قرار دارد اظهار داشت: همواره تلاش کرده‌ایم در راستای سیاست کلی کمیته امداد کشور در شهرستان‌های مختلف فارس نسبت به تهیه مسکن محرومان و مددجویان اقدام کنیم. وی با تاکید بر اینکه ما نباید به سمت گداپروری حرکت کنیم، گفت: ایجاد اشتغال نیز یکی از اهداف مهم کمیته امداد امام خمینی است که در راستای آن تسهیلات مختلفی جهت کارآفرینی، به نددجویان و زنان سرپرست خانوهر اعطا می‌شود. بذرافشان با تاکید بر نگاه یکسان نسبت به رسیدگی به کلیه مناطق محروم در نقاط مختلف استان، اظهار داشت: در همه نقاط مختلف استان اقدام به ساخت و ساز مسکن محرومان کرده‌ایم و خیرین بسیاری در این راه ما را همراهی کرده‌اند. مدیرکل کمیته امداد فارس با اشاره به اینکه از ابتدای شیوه کرونا نیز تاکنون سه مرحله رزمایش صورت گرفته است، عنوان کرد: در مرحله نخست بیش از ۱۵ میلیارد تومان از طرف بنیاد مستضعفان مساعدت برای کمک به مددجویان دریافت شده است. همچنین پس از مجازی شدن کلاس‌های درس چهار هزار تبلت هر یک به ارزش سه و نیم میلیون تومان برای دانش‌اموزان تحت پوشش تهیه و اهدا شده است. وی همچنین با اشاره به اعطای جهیزیه به زوج‌های جوان گفت: اعطای جهیزیه با کیفیت عالی و آبرومند به زوج‌های جوان مددجو نیز از دیگر اقداماتی است که طی سال‌های اخیر صورت می‌گیرد. وی افزود: در مرحله اول یک‌میلیون پرس غذای گرم، ۲۷۳ هزار بسته معیشتی و پرداخت ۶۵ میلیارد تومان وام قرض‌الحسنه به افراد نیازمند و تولید روزانه ۳۰ هزار ماسک توسط مددجویان کمیته امداد صورت گرفته است. بذرافشان ادامه داد: در مرحله دوم رزمایش نیز دو میلیون پرس غذای گرم تحت عنوان اطعام حسینی و در مرحله سوم توزیع ۱۱۷ هزار بسته معیشتی، ۱۵۰۰ سری جهیزیه با همکاری بسیج بنیاد مستضعفان و کمیته امداد و ساخت ۸۰۰ واحد منزل مسکونی نیز انجام‌شده است. وی در ادامه از افتتاح ۵۰۰ پنل خورشیدی که وارد مدار شده‌اند خبر داد و گفت: همچنین توزیع ۲۰۰۰ وسیله سرمایشی را میز طی این مدت در دستور کار داشته‌ایم. این مقام مسئول در گوشه دیگری از سخنانش به اقدامات اخیر خیران طی ۹ ماهه ابتدایی امسال اشاره و تاکید کرد: خیران در اقدامات اخیر خودشان در ۹ ماهه سال جاری بیش از ۴۴۰ میلیارد تومان با رشدی قابل‌توجه و ۱۳۲ درصدی نسبت به سال گذشته به مردم و آسیب دیدگان از کرونا کمک کردند. وی افزود: همچنین لازم به یادآوری است که در حوزه اشتغال علاوه بر طرح‌های انفرادی و سنتی به طرح‌های جدید چون راهبران شغلی توجه ویژه شده است که در این زمینه محصول مددجو به صورت تضمینی خریداری می‌شود و در این عرصه استان فارس رتبه نخست کشور را بین کمیته‌های امداد ایران به دست آورده است. گفتنی است مدیرکل کمیته امداد و مدیر روابط عمومی این نهاد در پایان این دیدار از مدیریت و مجموعه خبرگزاری فارس با اهدای لوح تقدیر، تشکر و قدردانی کردند. انتهای پیام / ن
به گزارش خبرنگار اقتصادی خبرگزاری فارس، فصل زمستان در دهه اخیر علاوه بر سرما با خود مهمان ناخوانده‌ای به نام آلودگی هوا را به همراه دارد. در شرایطی که متهم ردیف اول آلودگی در سال‌های گذشته مسئله خودروهای سواری بود و عمده فعالیت‌ها به منظور رفع آلودگی هوا پیرامون ممنوعیت عبور و مرور برنامه‌ریزی می‌شد اما شدت آلودگی در زمستان سال جاری و در حالیکه تردد خودروها به علت ممنوعیت‌های کرونایی کمتر از سال گذشته است، این سوال را در ذهن به وجود می‌آورد که علت اصلی آلودگی هوا در فصل زمستان کدام عامل است؟ *نیروگاه‌های تولید برق چرا مازوت مصرف می‌کنند؟ در همین ارتباط عیسی کلانتری، رئیس سازمان حفاظت محیط‌زیست ضمن اشاره به این نکته که مصرف سوخت مایع نظیر مازوت عامل اصلی آلودگی هوا است، گفت: «دست ما در محیط‌زیست برای تعطیلی نیروگاه‌هایی که از سوخت مازوت استفاده می‌کنند، بسته است زیرا در این صورت با کمبود شدید برق مواجه خواهیم شد.» رئیس سازمان حفاظت محیط‌زیست در بیان اینکه در گذشته مازوت صادر می‌شد اما در حال حاضر صادرات آن به دلیل تحریم‌ها متوقف‌شده است، تاکید کرد: «در این شرایط هم مصرف نفت خام ۲۵ درصد پالایشگاه‌های کشور به مازوت تبدیل می‌شود که این مقدار مازوت، مازاد بر نیاز کارخانجات است، به همین دلیل یا پالایشگاه‌ها باید تعطیل شوند یا اینکه اصلا از مازوت استفاده نکنند.» اظهارات رئیس سازمان حفاظت محیط‌زیست شامل ۲ ادعای اصلی است. مسئله اول اینکه علت اصلی آلودگی هوای کلانشهرها مصرف سوخت مایع نظیر مازوت در نیروگاه‌های تولید و برق و کارخانجات بزرگ است. مسئله دوم اینکه مصرف مازوت در صنایع و نیروگاه به علت افزایش تولید مازوت و فروش نرفتن این محصول در بازارهای جهانی است. *صادرات فرآورده نفتی نظیر مازوت بدون مانع انجام می‌شود هر دو این ادعاها نیازمند بررسی دقیق است. در همین راستا بررسی نکته اول را به کارشناسان محیط‌زیست واگذار کرده و به بررسی مسئله دوم مطرح‌شده مبنی بر علت اصلی مصرف مازوت در زمستان می‌پردازیم. بررسی این ادعا پیش از ورود به بحث، نیازمند دانش مختصری از نحوه فعالیت نیروگاه‌های حرارتی تولید برق به عنوان متهم ردیف اول این پرونده است. در همین راستا باید بدانیم نیروگاه‌های حرارتی برای فعالیت به گاز طبیعی نیاز دارند. در شرایطی که گاز طبیعی مورد نیاز تامین نشود این نیروگاه‌ها به سراغ مصرف گازوییل به عنوان سوخت مایع می‌روند اما اگر گازوییل مصرفی نیز به دست نیروگاه نرسد، مازوت تنها جایگزین خواهد بود. بر این اساس، توجه به این نکته حائز اهمیت است که عمده نیروگاه‌های گازی و سیکل ترکیبی علاقه‌ای به استفاده از مازوت ندارند، زیرا استفاده از مازوت زمینه خوردندگی تجهیزات توربین گازی را مهیا کرده و هزینه بهره‌برداری را برای این نیروگاه‌ها افزایش می‌دهد. بنا بر اظهارات رئیس سازمان حفاظت محیط‌زیست، فروش نرفتن مازوت به عنوان یک فرآورده نفت در بازار جهانی علت مصرف این سوخت در نیروگاه و صنایع بزرگ است. این در حالیست که یک منبع آگاه در وزارت نفت، ضمن تکذیب اظهارات رئیس سازمان حفاظت محیط‌زیست گفت: «تولید مازوت در پالایشگاه‌های کشور در طول ماه‌های مختلف، متفاوت است اما به طور میانگین حدود ۱ میلیون تن در ماه از این فرآورده تولید می‌کنیم که بازار صادراتی آن نیز مهیا است.» این مقام مسئول، با اشاره به این نکته که تحریم صادرات فرآورده نفتی را دشوار کرده اما مانعی برای صادرات این محصولات از جمله مازوت به وجود نیاورده است، گفت: «اگر بخواهیم مقایسه‌ای بین صادرات گاز و مازوت برقرار کنیم، باید گفت، صادرات گاز طبیعی به علت محدویت فنی انتقال و همچنین مقصدهای انگشت‌شمار صادراتی بسیار دشوارتر از نفت کوره بوده و ادعای پر بودن انبارها از مازوت به علت ناتوانی در صادرات از اساس غلط است.» *افزایش مصرف گاز خانگی دلیل مصرف سوخت مایع در نیروگاه است بررسی دقیق علت مصرف مازوت در نیروگاه‌های کشور پیش از اینکه به دلیل وجود بیش از اندازه مازوت در کشور باشد، به علت کمبود وجود گاز طبیعی در کشور است. در همین راستا، همه‌ساله در فصل سرد شاهد افزایش مصرف گاز خانگی هستیم. تا جاییکه نزدیک به ۸۰ درصد از گاز تولیدی کشور به مصارف خانگی اختصاص می‌یابد. به استناد اظهارات، مدیرعامل شرکت گاز استان تهران میزان مصرف گاز در این استان نسبت به مدت مشابه سال گذشته ۳۰ درصد افزایش‌یافته است. اهمیت تامین گاز خانگی در فصل سرد به اندازه‌ای است که زمینه قطعی گاز صنایع بزرگ و نیروگاه‌های حرارتی تولید برق را مهیا کرده و آن‌ها را مجبور به استفاده از سوخت مایع نظیر گازوییل و مازوت کند. در همین راستا، به نظر می‌رسد به جای ارجاع مردم به آدرس‌های غلط باید زمینه کاهش مصرف حامل‌های انرژی نظیر گاز، برق و سایر انرژی‌ها مهیا شده و سندهای بالادستی حوزه انرژی در این موضوع مورد توجه قرار گیرد. انتهای پیام /
به گزارش خبرگزاری فارس از بندرعباس، محمد آشوری صبح امروز در یک گفت‌وگوی رسانه‌ای اظهار کرد: با گذشت یک سال از شهادت سپهبد شهید حاج قاسم سلیمانی همچنان داغ این فرزند غیور ملت ایران تازه است و دل‌های دوستداران و آزادگان عالم مملو از عشق و ارادتی است که آن شهید در حرکت معنوی خویش رقم زد و بی‌شک راهی که او در مسیر گسترانیدن امنیت، صلح و آرامش در منطقه پیمود، هرگز مسدود نخواهد شد و این حرکت جاری روز به‌روز عمق بیشتری می‌یابد و ارادتمندان او این راه را با تبعیت از ولایت و با عزمی جزم‌تر طی خواهند کرد. وی با بیان این‌که شهادت حاج قاسم، طلوعی دوباره و قوتی مضاعف در وجود جریان‌های مقاومت منطقه خلق کرد، افزود: در هم آمیختن خون حاج قاسم به عنوان نماد مقاومت ملت ایران با خون شهید ابومهدی المهندس نماد مقاومت ملت عراق در جنایت تروریستی فرودگاه بغداد سبب استحکام هرچه بیشتر پیوند میان دو ملت و عاملی برای جوشش روحیه استکبارستیزی ملت‌های عالم گشت و این اقتداری مضاغف به جبهه مقاومت بخشیده است که آثار عمل و حرکت آن مشهود است. نماینده مردم هرمزگان با تأکید بر این‌که رمز صلابت و محبوبیت حاج قاسم در ولایت‌مداری و باور عمیق او به نقش مردم در تقویت پایه‌های نظام جمهوری اسلامی ایران بود، خاطرنشان کرد: آن شهید بزرگوار تمام عمر شریف خود را در راه خدمت در عرصه‌ای گذراند که عرصه گمنامی و بی‌نامی بود اما به اذن خدای متعال چنان اعتبار وآبرویی یافت که نام او قوت دهنده دل‌های ملت‌های بسیاری در جهان است. آشوری ادامه داد: منطق حاج قاسم، منطق اسلام و قرآن بود و او هرگز از اصول خود در طول دوران حیات پاکش کوتاه نیامد و همین ویژگی در ذات وجودی او بود که سبب گشت تا بتواند تروریست‌های تکفیری را که با تجهیزی تمام‌عیار درصدد رساندن خود به مرزهای ایران پس از اشغال عراق و سوریه بودند را در کارزاری بی‌امان زمین‌گیر کرده و امنیت ایران عزیز را تضمین و ملت مسلمان منطقه را نیز از شر این جرثومه‌های تباهی نجات بخشد. هر حماقتی در روزهای پایانی دولت ترامپ دامن‌گیر خودشان خواهد شد وی همچنین با اشاره به تحرکات اخیر آمریکایی‌ها در منطقه بخصوص در روزهای پایانی ریاست جمهوری ترامپ و تلاش مذبوحانه و حماقت وار رییس‌جمهور کنونی آمریکا برای برافروختن آتش یک درگیری در منطقه، خاطرنشان کرد: دیوانگی ترامپ در هر سطحی از اقدام با واکنش قدرتمندانه قوای مسلح کشورمان مواجه خواهد شد و عقلای نظامی آمریکا به خوبی می‌دانند که آتش جنون آنان دامن‌گیر خودشان خواهد شد و بهای سنگینی می‌دهند که باور آن نیز در تصور آنان نمی‌گنجد. عضو مجمع نمایندگان هرمزگان اضافه کرد: انتقام خون حاج قاسم قطعی خواهد بود و عاملان و آمران به این اقدام ننگین در به شهادت رساندن عالی‌ترین فرمانده نظامی ملت ایران تاوان آن را خواهند داد اما انتقام اصلی ما با آمریکایی‌ها، جمع کردن بساط آلوده و تحریک‌آمیز آنان از سطح منطقه است که به خواست خدای متعال در حال تحقق است و به مطالبه‌ای فراگیر در نزد ملت‌های منطقه بدل شده است. آشوری با گرامیداشت یاد و خاطره همه شهدای مدافع حرم بخصوص شهیدان تختی نژاد و سالاری دو شهید مدافع حرم هرمزگان، گفت: شهدای مدافع حرم به واقع شهدای دفاع از امنیت کشور و دفاع از حریم ولایت و امامت‌اند و پیوستن آنان به خط خونین شهادت که در مسیر حرکت عاشورا است، قوامی مضاعف بر جامعه ما بخشیده که باید در راه حفظ و صیانت از آن کوشش کنیم. انتهای پیام / ۸۸۰۵۵
به گزارش خبرنگار ورزشی خبرگزاری فارس، داود پرهیزگار درباره باقی ماندن تیم ملی فوتسال در صدر رنکینگ آسیا اظهار داشت: فوتسال یکی از پرافتخارترین رشته‌های ورزشی کشورمان بوده و این موضوع سبب افتخار ما می‌شود و البته مسئولیت مان را سنگین‌تر می‌کند تا هرچه بیشتر برای تیم با ارزش کشورمان وقت بگذاریم. وی درباره لغو مجدد رقابت‌های جام ملت‌های فوتسال آسیا عنوان کرد: فکر می‌کنم تاریخ برگزاری جام ملت‌های آسیا پنج بار تغییر کرده و این موضوع کارمان را خیلی سخت کرده است. با وجود شرایط سختی که برای برگزاری بازی‌های دوستانه وجود دارد، شرایط انجام شدن این مسابقات را فراهم می‌کنیم اما حدود یک ماه مانده به مسابقات اعلام می‌کنند جام ملت‌ها لغو شده است. رئیس کمیته فوتسال فدراسیون فوتبال افزود: من هم یکی دو روز است به شکل غیر رسمی شنیده‌ام مسابقات بار دیگر به تعویق افتاده اما تاکنون AFC رسما به ما چنین موضوعی را اعلام نکرده همانگونه که فیفا نامه‌ای برای لغو جام جهانی به فدراسیون فوتبال ابلاغ و ارسال نکرده است. با توجه به تعطیلات سال نوی میلادی و ژانویه بعید می‌دانم در روزهای آتی هم‌چنین اتفاقی رخ بدهد. پرهیزگار تصریح کرد: قرار بود رقابت‌ها فروردین در کویت برگزار شود و تیم ملی ایران هم طبق همین امر برنامه‌های خود را انجام می‌دهد. دو فیفا دی در بهمن و اسفند پیش رو داریم و مسابقات دوستانه پیش‌بینی‌شده را در همین تاریخ‌ها برگزار می‌کنیم تا با حفظ آمادگی تیم ملی در صورت برگزاری جام ملت‌ها در همان تاریخ قبلی یا هر تاریخ دیگری مشکلی نداشته باشیم. وی ادامه داد: با توجه به لغو چندین باره جام ملت‌های آسیا دور از ذهن نیست این بار هم‌چنین اتفاقی رخ بدهد اما طبق اطلاعات مان از جلسات وبینار با AFC در ده روز اخیر پروتکل‌های سخت‌گیرانه‌ای از سوی مسئولان پزشکی کنفدراسیون که دکتر سیف (رئیس کمیته پزشکی فدراسیون فوتبال) هم عضو آن است در نظر گرفته‌شده و اعلام کردند مسابقات باید تحت چه شرایطی برگزار شود. همین پروتکل را در مسابقات لیگ برتر فوتسال هم اجرا می‌کنیم و بازیکنان ما با آن غریبه نیستند. رئیس کمیته فوتسال فدراسیون فوتبال در گفت و گو با برنامه تهران ورزشی رادیو تهران خاطرنشان کرد: به همین دلیل به راحتی می‌توانند با رعایت پروتکل‌ها وارد مسابقات شوند. نمی‌دانم دلیل اصلی برای تعویق مجدد مسابقات چیست اما امیدوارم فقط سلامتی بازیکنان مدنظر باشد و دلیل دیگری برای این امر در نظر نگرفته باشند. پرهیزگار درباره آخرین وضعیت تیم ملی فوتسال توضیح داد: هفته چهارم لیگ برتر برگزار شد و این مسابقات آرام آرام شکل می‌گیرد. مربیان تیم ملی هم تمام بازی‌ها را رصد کرده و بازیکنان را می‌بینند تا آن نفراتی که حق شان است و آماده هستند در جمع ملی پوشان حضور پیدا کنند. تنها نگرانی ما برگزاری لیگ بود که با تعویق شروع شد. از این لحاظ مشکلی نداریم. سعی می‌کنیم در دو اردوی پیش رو دو بازی دوستانه هم انجام بدهیم تا تیم ملی به مرز آمادگی برسد. اگر مسابقات آسیایی در فروردین یا هر زمان دیگری برگزار شود، تیم را اعزام می‌کنیم و ان شالله با قهرمانی بازگردیم. وی درباره میزان رضایت تیم‌ها از برگزاری لیگ گفت: از جزئیات لیگ جابری (سرپرست سازمان لیگ فوتسال) بیشتر اطلاع دارد. من بازخورد و مشکلی ندیدم اما فکر می‌کنم تیم‌ها از شیوه‌ای که هیات رئیسه سازمان لیگ فوتسال برای برگزاری مسابقات در نظر گرفته راضی هستند. کیفیت رقابت‌ها هم هفته به هفته بیشتر شده و با توجه به نزدیک شدن تیم‌ها، لیگ ما از حالت دو قطبی خارج‌شده است. نتایج هم گواه این موضوع است. امسال لیگ پویایی داریم و این امر به مربیان تیم ملی کمک می‌کند تا بهترین نفرات را انتخاب کنند. انتهای پیام /
علیرضا بدری، مدیر جهاد کشاورزی شهرستان فردیس، امروز در گفت‌وگو با خبرنگار فارس در فردیس، گفت: میانگین تولید سالیانه شهرستان فردیس یک‌میلیون و ۲۰۰ قطعه از انواع ماهیان زینتی آب شیرین و شور از جمله آنجل، گله، فیش، گوپی، اسکار، زبرا، پلاتی، گرین تیلور، شقایق ماهی و غیره از مجموع ۷ واحد تولیدی فعال در شهرستان است. مدیرجهاد کشاورزی شهرستان فردیس با اشاره به بازار صادراتی، قوانین و تعرفه صادراتی مناسب‌تر ماهیان زینتی نسبت به ماهیان خوراکی، افزود: سهولت صادرات ماهیان زینتی موجب شده که پرورش دهندگان ماهی زینتی در فردیس به صورت میانگین هر هفته حدود ۵ تا ۱۰ هزار قطعه از این محصول را به کشورهای همسایه از جمله عراق صادر کنند و ارز آوری مناسبی برای کشور داشته باشند. این مقام مسؤول از اشتغالزایی برای ۱۷ نفر به صورت مستقیم و ۵۴ نفر به صورت غیر مستقیم در بخش تولید ماهیان زینتی شهرستان فردیس خبر داد و افزود: شهرستان فردیس در بخش تولید ماهیان زینتی و اشتغالزایی در این حوزه، رتبه اول را در بین شهرستا‌ن‌های استان البرز را دارد. مدیر جهاد کشاورزی فردیس با بیان اینکه تکثیر و پرورش ماهیان زینتی از فعالیت‌های اقتصادی زودبازده، کم‌هزینه و پرسود و مناسب برای بانوان و فارغ التحصیلان دانشگاهی است، یادآور شد: تکثیر و پرورش ماهیان زینتی (آکواریومی) صنعتی نوپا، جذاب، سودآور و مقرون به صرفه در حوزه کسب و کارهای خانگی و واحدهای کوچک مقیاس است که می‌تواند گام مثبتی در جهت ایجاد اشتغال و تحقق برنامه‌های اقتصاد مقاومتی در شهرستان فردیس باشد. وی همچنین به ضرورت به‌روزرسانی و استفاده از تکنولوژی‌های جدید در زمینه تکثیر گونه‌های جدید و پر بازده ماهیان زینتی، تاکید کرد و افزود: توسعه و افزایش تعداد واحدهای تولیدی در این حوزه در شهرستان، در حال پیگیری است که امیدواریم بتوانیم با شناساندن اینگونه مشاغل پربازده در شهرستان و توسعه آن، زمینه رونق اشتغال و کارآفرینی را در فردیس فراهم کنیم. انتهای پیام / ج / ی
به گزارش خبرنگار دفتر منطقه‌ای خبرگزاری فارس، اداره معنوی مسلمانان قرقیزستان، به محافظان داوطلب مردمی که در شورش‌های اکتبر بیشکک از اموال عمومی و مردم در برابر غارتگران و چپاولگران دفاع کردند، تقدیر نامه افتخار اهدا شد. در این مراسم مفتی اعظم «مقصد حاجی توکتوموشف» به همراه دانیل اسقف بیشکک از داوطلبان مردمی در جهت ایجاد آرامش در شهر تشکر کرده و تقدیر نامه افتخار به آنها اهدا شد. پس از این حوادث، اغلب ساختارهای قدرت و امنیتی فلج شدند. رهبران دینی و اسقف‌های قرقیزستان از کلیسای ارتدکس روسیه وارد میدان شدند و داوطلبانه شهر را از چپاول و غارت شورشگران سود جو محافظت کردند و با هوشیاری برای گشت زنی در خیابان‌های بیشکک وارد میدان و خیابان‌های شهر شدند و در واقع اجازه ندادند سناریوهای سرقت‌های جمعی ۲۰۰۵ و ۲۰۱۰ تکرار شود. انتهای پیام /
به گزارش خبرگزاری فارس از سیاهکل، محمود صوفی امروز در جمع خبرنگاران با گرامیداشت یاد و خاطره سردار پرافتخار اسلام سردار شهید حاج قاسم سلیمانی و هم‌رزمان شهیدش اظهار کرد: حاج قاسم از تأسیس و فرماندهی لشکر ثارالله تا آزادسازی نبل الزهرا، عراق و سوریه کارنامه‌ای درخشان از موفقیت، فرماندهی قلوب و رشادت و جان‌فشانی را به نمایش گذاشت. وی با بیان اینکه جهان اسلام با تأسی گرفتن از این فرمانده بزرگ به خودباوری در مقابله با دشمنان خود رسید، افزود: به‌درستی ایمان، ولایتمداری، تقوا، مردم‌داری، اخلاص، رشادت و استقامت در برابر دشمنان اسلام از صفات برجسته حاج قاسم بود. فرماندار سیاهکل با اذعان به اینکه تعاونی‌ها می‌توانند در شهرستان، رونق‌بخش معیشت و اشتغال باشند، گفت: وجود مناطق و مواهب طبیعی و گردشگری و وسعت هزار و ۴۸ کیلومترمربعی شهرستان سیاهکل، ظرفیت‌های بالقوه و منحصربه‌فرد اشتغال‌زایی را به وجود آورده و شرکت تعاونی توسعه و عمران شهرستان می‌تواند با استفاده از این ظرفیت و پتانسیل نقش مؤثری برای درآمدزایی و اشتغال جوانان بومی داشته باشد. صوفی با بیان اینکه مدیرعامل و تعدادی از اعضای هیئت‌مدیره این تعاونی در شهرستان، دارای سابقه اجرایی و مدیریتی هستند، افزود: انتظار است این تجارب مدیریتی و همکاری و تعامل مدیران اجرایی شهرستان بتواند باعث رونق و شکوفایی برای این شرکت تعاونی به ارمغان بیاورد که به‌تبع آن می‌تواند به ارتقای سطح معیشت و افزایش اشتغال در شهرستان منجر شود. وی بر همکاری و تعامل تمامی مدیران شهرستان در چهارچوب قوانین و مقررات و اساسنامه این شرکت تعاونی، برای رونق گرفتن بخش اشتغال در شهرستان تأکید کرد و گفت: از مدیرعامل و اعضای هیئت‌مدیره این شرکت تعاونی در شهرستان می‌خواهیم ضمن شناسایی و برنامه‌ریزی از ظرفیت حوزه‌های بوم گردی، زراعت چوب، شیلات و استفاده از اعتبارت بخش کشاورزی را در اولویت کاری خود قرار دهند. فرماندار سیاهکل با اشاره به اینکه با رعایت حریم راه، در مسیر سنگر به سیاهکل فرصت‌های خوبی برای ایجاد اشتغال وجود دارد، تصریح کرد: این امر باعث رونق گرفتن این منطقه نیز می‌شود، در حوزه آموزشی و بوم گردی می‌توان استفاده از اماکن آموزشی بلااستفاده در روستاها و ایجاد اشتغال بر اساس تولید محصولات بومی و جذب گردشگر با استفاده از ظرفیت بوم گردی را پیگیری کرد. صوفی با اشاره به روش‌های مختلف سرمایه‌گذاری در شهرستان سیاهکل بیان کرد: برای راه‌اندازی واحدهای بسته‌بندی محصولات کشاورزی در شهرک صنعتی با توجه به اعتبارات مناسب در این حوزه و پتانسیل بالای شهرستان نیز ازجمله فرصت‌های خوبی برای سرمایه‌گذاری است و لازم است که شرکت تعاونی توسعه و عمران در شهرستان این موارد را در اولویت کاری خود قرار دهند. وی با بیان اینکه شهرستان سیاهکل رتبه دوم استان را در پرداخت تسهیلات به مشاغل آسیب‌دیده از کرونا دارا است، افزود: در این شهرستان بیش از ۶۰ تعاونی در حال فعالیت هستند که شرکت تعاونی توسعه و عمران شهرستان نیز ۴۸۰ عضو دارد. انتهای پیام / ۸۴۰۰۷
به گزارش خبرنگار ورزشی خبرگزاری فارس، مجمع انتخاباتی فدراسیون بدنسازی و پرورش‌اندام از ساعت ۱۰ امروز (شنبه ۱۳ دی‌ماه) پس از پخش آیاتی از کلام‌الله قرآن مجید و سرود ملی جمهوری اسلامی ایران به ریاست مهدی علی‌نژاد معاون توسعه ورزش قهرمانی و حرفه‌ای وزارت ورزش و جوانان و با حضور کیکاووس سعیدی دبیرکل کمیته ملی المپیک، مهدی مستجاب‌الدعوه دبیر امور مجامع، علیرضا خسروی مدیرکل امور فدراسیون‌های وزارت ورزش و جوانان و روسای هیأت‌های استانی در سالن فارسی آکادمی ملی المپیک برگزار شد. تعداد ۸ کاندیدا به نام‌های سیدرضا میرابوطالبی، کاوه دورودی، حسین یارمحمدیان، عبدالمهدی نصیرزاده، منصور عبدی، کمال جوانمرد، محمدرضا کاظمی آشتیانی و اخلاقی برای رقابت برای احراز کرسی ریاست فدراسیون بدنسازی و پرورش‌اندام رقابت داشتند. شب گذشته حسین اخلاقی و محمدرضا کاظمی آشتیانی هم به نفع نصیرزاده انصراف خود را از انتخابات ریاست فدراسیون پرورش اندام اعلام کرد. سیدرضا میرابوطالبی، منصور عبدی و کمال جوانمرد پس ارائه برنامه‌هایشان برای رای‌دهندگان انصراف خود را اعلام کردند. کاوه دورودی، حسین یارمحمدیان و عبدالمهدی نصیرزاده وارد رقابت شدند که در نهایت نصیرزاده با ۲۸ رای به عنوان رییس فدراسیون بدنسازی وپرورش اندام انتخاب شد. در این انتخابات یار محمدیان با ۱۵ رای دوم شد. انتهای پیام /
به گزارش خبرگزاری فارس، شب گذشته در آغاز مسابقات هفته هفدهم لیگ برتر انگلیس، منچستریونایتد به بردی ارزشمند رسید. شیاطین سرخ موفق شدند ۲ بر یک آستون ویلا را شکست دهند. اوله گونار سولسشر اظهارداشت: از کسب این برد و بازی‌های اخیر خوشحال هستیم. نشان داده‌ایم که در یک سال اخیر پیشرفت زیادی کرده‌ایم. مرور نتایج یک سال اخیر این موضوع را به خوبی نشان می‌دهد. وی افزود: اکنون هم از این برد خوشحال هستیم. به ۳ امتیاز مهم رسیدیم. فکر می‌کنم تیم در این بازی در مجموع عملکردی خوب داشت و موقعیت‌های خوبی هم را ایجاد کرد. انتهای پیام /
به گزارش خبرگزاری فارس، «هزار جان گرامی» شهادت‌نامه‌ای است بر داغ سنگین یک ماتم بزرگ. در این مجموعه تلاش شده با روایت غم و اندوه فقدان شهیدان حاج قاسم سلیمانی و ابومهدی المهندس، با نوشتن و گفتن از روزهای تب‌دار دی‌ماه سرد ۱۳۹۸، امید برآمده از دل مردم ماتم‌زدۀ حاضر در مراسم‌های تشییع و بزرگداشت و شور برخاسته از سویدای دل عزاداران سربازان حسین را به خودمان و برای آیندگان یادآوری شود. «فراخوان روایت رستاخیز» دعوتی دوستانه و بی‌تکلف از نویسندگان و نام‌آشنایان برای ثبت خاطره‌هایشان از حضور یا غیاب در مراسم تشییع سرداران شهید بود. ضرورت ثبت نگاه‌ها و اتفاق‌های متعدد، سبب شد همه مردم به این «رستاخیز» دعوت شوند و از همه خواسته شود که خاطره، گزارش، و مستندنگاری‌های خود از روزهای دی‌ماه ۱۳۹۸ را ارسال کنند. روایت‌ها براساس نگاه و زاویه دید راوی، به دو دستۀ «مشتاقی» و «مهجوری» تقسیم شده‌اند. «مشتاقی» روایتی از تلاطم درونی نویسنده‌ها، و «مهجوری» بیانی از تلاطم دنیای اطراف نویسنده‌هاست. برشی از متن کتاب: ساعت هشت، تابوت تو و رفیقت، ابومهدی، را گذاشتند روی سن. باران شدت گرفت و خیلی‌ها رفتند. مردم هجوم آوردند سمت تابوت‌ها و دوباره پارچه‌هایی برای تبرک به‌سمت تابوتت به پرواز درآمدند. دیگر نیاز به هیچ روضه‌ای نبود. تو خودت روضۀ مجسم بودی. خسته بودیم. ایستاده بودیم و صورتمان بی‌اختیار خیس می‌شد. صحن امام‌رضا (ع) انگار گودی قتلگاه شده بود. پرده عصرعاشورای فرشچیان جان گرفته بود. بی‌بهانه می‌گریستیم؛ من، مردم، آسمان، و حتی به‌گمانم خود تو؛ برای این‌همه رحمت که با خودت آوردی. حس بی‌پناهی داشتیم. تکیه‌گاهی از پشتمان برداشته‌شده بود و تن‌های نحیفمان می‌لرزید. تولیت آستان چند جمله‌ای صحبت کرد. و بعد تابوت‌ها را برداشتند. و تو می‌رفتی که در زندگی دنیایی من تمام شوی. و دیدار بعدی بماند به قیامت. همان لحظه معجزه‌ای رخ داد. بعد سه روز بی‌قراری، لحظه‌ای احساس آرامش کردم. انگار آقا گوشه‌ای از نور نگاهش را تاباند روی قلبم و تمام آتش درونم را خاموش کرد. حس کردم هیچ اتفاق بدی نیفتاده است. تو رسیدی و در امانی. ما هم خواهیم رسید. کمی دیرتر. کاهلانه‌تر. اما خواهیم رسید. و تو‌ای نفس مطمئنه، ما را به مجلس ارباب خواهی برد. جایی که چهرۀ دلربایش را بهشت می‌نامند. ویژه‌نامه مرد میدان را همزمان با ایام سالگرد شهادت سردار حاج قاسم سلیمانی در خبرگزاری فارس بخوانید. انتهای پیام /
به گزارش گروه سلامت خبرگزاری فارس، پژوهشگران دانشگاه علوم پزشکی ایران موفق به ساخت دارویی کاملا طبیعی برای درمان زگیل‌های دهانی و تبخال، بیماری‌های گوارشی و آنفلولانزا شدند. مواد موثره این دارو از گیاه «آرنبیا اکروما» و پرده آمونیوتیک؛ داخلی‌ترین بخش جفت- به دست آمده و در فاز آزمایشگاهی اثرگذاری آن بر مهار ویروس‌های هرپس سیمپلکس، روتا ویروس و آنفلولانزا به اثبات رسیده است. حق انحصاری این دستاورد که حاصل کارگروهی متخصصان داروساز، ویروس‌شناس، زنان و زایمان و کارشناسان علوم آزمایشگاهی است با کمک یک شرکت دانش بنیان در آمریکا ثبت‌شده است. پژوهشی که بر بهره‌مندی از طبیعت استوار است محمد مهدی ثقفی؛، عضو هیات علمی دانشگاه علوم پزشکی ایران و درس آموخته رشته Biomedical Pharmacy در مورد ایده اولیه این پژوهش، گفت: امروزه نسل جدیدی از داروها برای درمان بیماری‌های مختلف استفاده می‌شود که در دسته بایوژن دراگها قرار می‌گیرند. اصطلاح بایوژن دراگ در خصوص این دسته از داروها به این مفهوم است که ماده مؤثره این داروها از طبیعت به دست می‌آیند. وی با اشاره به اثربخشی بیشتر این داروها در درمان بیماری‌ها، افزود: مثال این موضوع در خصوص آسپیرین است؛ ماده اولیه آسپیرین یعنی سالیسیلات از درخت بید سفید استخراج می‌شود و با انجام واکنش‌هایی تبدیل به آسپرین می‌شود. ثقفی ادامه داد: مثال دیگر گالانتامین و یا تاکسول است که یک ترکیب دی‌ترپنی با ساختاری پیچیده است که غالبا از گیاه سرخدار استخراج می‌شود. این ماده در حال حاضر به عنوان مهم‌ترین ترکیب طبیعی ضد سرطان با مکانیسمی متفاوت از سایر داروهای مشابه در این زمینه، در سراسر دنیا برای درمان انواع سرطان‌ها استفاده می‌شود. وی گفت: اساس این پژوهش نیز بر بهره‌مندی از پتانسیل طبیعت استوار است و از خواص گیاهی به نام آرنبیا اکروما که پیش از این تاثیر آن بر باکتری‌ها و قارچ‌ها مشاهده‌شده بود، استفاده شد. وی افزود: دو ماده موثر در این دارو آلکانین و شیکونین هستند که با ترکیب مواد حاوی فاکتورها ضدالتهابی که از پرده آمنیوتیک استحصال شده، به این دارو رسیدیم. این متخصص داروسازی با بیان اینکه فاکتورهای رشدی که در پرده آمونیوتیک وجود دارند، موجب پایداری و اثربخشی دارو و همچنین جلوگیری از عوارض ناخواسته آن می‌شوند، ادامه داد: اهمیت این پژوهش در ارائه ایده‌ای است که دیدگاه و روش جدیدی را در درمان اکثر بیماری‌های ویروسی برای ما باز می‌کند و خوشبختانه می‌توانیم مدعی باشیم در دنیا برای اولین بار به این دستاورد رسیده‌ایم. سمیت پایین و سازگاری مطلوب مهم‌ترین ویژگی داروهای طبیعی سید حمید رضا منوری، ویروس‌شناس و عضو هیات علمی دانشگاه علوم پزشکی ایران نیز با اشاره به خاصیت مهاری داروی به دست آمده، اظهار کرد: در این پژوهش ویروس‌هایی انتخاب کردیم که بیماری زایی‌های متفاوتی می‌توانند ایجاد کنند؛ یعنی هم از DNA ویروس‌ها؛ ویروس‌هایی که ژنوم‌ها یا ماده ژنتیکی انها از DNA تشکیل شده‌اند و هم از RNA ویروس‌ها انتخاب شدند. وی گفت: عصاره گیاهی که در این دارو استفاده کردیم از گیاه آرنبیا اکروما به دست آمده که به همراه یکسری از مکمل‌های دیگر و همچنین مایع پرده آمنیوتیک که هر کدام خواص خودشان را دارند به دنبال آن بودیم تا با ترکیب آنها هم افزایی ایجاد کرده و در نهایت اثرات ضدویروسی ترکیب به دست آمده، بررسی شوند. منوری خاطرنشان کرد: در این پروژه تنها به فکر انتشار مقاله نبودیم؛ چون به اهمیت موضوع واقف بودیم؛ بنابراین با همفکری که انجام گرفت و با همکاری یک شرکت دانش بنیان موفق شدیم حق انحصاری آن را در آمریکا به ثبت برسانیم. این ویروس‌شناس گفت: استفاده از ترکیبات گیاهی به دلیل سمیت بسیار پایین و سازگاری مطلوب از اهمیت و توجه بسیار زیادی در دنیا برخوردار است. به طوری که در ژاپن، استرالیا و آمریکا درآمدی که از گیاهان دارویی به دست می‌آورند با درآمد حاصل از گیاهان شیمیایی برابری می‌کند. وی با بیان اینکه داروی شیمیایی عوارض جانبی و پیچیدگی‌های خاص خودش را دارد، افزود: خواص و ترکیبات آلی و معدنی گیاهانی که در ایران می‌رویند، بسیار غنی‌تر از گیاهان اروپایی است. بنابراین اگر بتوانیم از مجرای علمی خواص این گیاهان را که در دسترس مان هستند، بررسی کنیم بسیار ارزشمند است. عوارض زیاد و اثربخشی ضعیف داروهای شیمیایی در بیماری‌های ویروسی در ادامه احمد توکلی، عضو هیات علمی دانشگاه علوم پزشکی ایران و دیگر ویروس‌شناس این پژوهش، گفت: داروهای شیمیایی که در بازار برای درمان بیماری‌های ویروسی وجود دارند؛ ضمن اینکه عمدتا با عوارض قابل توجهی همراه هستند، گاهی اوقات اثربخشی لازم را هم ندارند. وی افزود: این موضوع به عنوان دغدغه مهمی در گروه ویروس شناسی دانشگاه علوم پزشکی ایران محسوب می‌شود، بنابراین در این پژوهش سراغ داروهای جایگزین طبیعی رفتیم؛ چرا که معتقدیم داروهای مبتنی بر طبیعت، سازگاری بهتری با بدن انسان دارند. توکلی با بیان اینکه وقتی ما از داروهای غیرشیمیایی یعنی طبیعی استفاده می‌کنیم، مکانسیم عملکرد ضد ویروسی آنها به دلیل تنوع و تعدد اجزای تشکیل‌دهنده آنها، طیف وسیع‌تری دارد، افزود: پیش‌بینی می‌شود، داروهای طبیعی بتوانند در مراحل مختلف از تکثیر ویروس مداخله کنند؛ اما زمانی که از یک ترکیب یا داروی شیمیایی استفاده می‌شود، منحصرا بر روی یک ساختار خاص ویروسی یا یک مرحله مشخصی از تکثیر ویروس اثر خواهد کرد. توکلی گفت: یکی از ویروس‌های مورد مطالعه در این پژوهش هرپس سیمپلکس است؛ این ویروس دو گونه دارد؛ گونه اول باعث زگیل‌های دهانی و تبخال و گونه دوم هم موجب زگیل‌های تناسلی می‌شود که انتخاب ما گونه اول این ویروس بود که مشکلات زیادی هم در دنیا ایجاد کرده است. مضاف بر اینکه این ویروس به غیر از ضایعات دهانی می‌تواند بیماری‌های نادر اما خطرناک مثل نابینایی، آنسفالیت و عفونت‌های نوزادی نیز ایجاد کند. وی با بیان اینکه دومین ویروس مورد مطالعه روتا ویروس است که بیماری‌های گوارشی مخصوصا در کودکان زیر پنج سال ایجاد می‌کند، افزود: البته برای مهار این ویروس در برخی کشورها واکسیناسیون انجام می‌شود اما عملکرد صد در صدی ندارد؛ چون عوامل ژنتیکی در ایجاد پاسخ ایمنی نسبت به این واکسیناسیون موثر هستند. این ویروس‌شناس گفت: مشکل با واکسیناسیون به طور کامل حل نخواهد شد و از سوی دیگر هیچ دارویی برای درمان عفونت روتا ویروس وجود ندارد، پس هر تلاشی در این زمینه ارزشمند است. وی ادامه داد: سومین ویروس مورد مطالعه هم ویروس آنفلوانزا است که هر ساله مشکلات فراوانی برای سلامت جامعه ایجاد کرده و هزینه‌های فراوانی بر اقتصاد کشور تحمیل می‌کند. توکلی با بیان اینکه ویروس‌های مورد مطالعه در این پژوهش هر کدام نماینده یک طیفی از بیماری‌های بالینی هستند، افزود: انتخاب این سه ویروس بر اساس شرایط آزمایشگاهی ما در گروه ویروس شناسی انجام شد؛ البته مشکلاتی هم در این مسیر وجود داشت که با همفکری اساتید و همکاران مرتفع کردیم. توکلی با اشاره به کم بودن فعالیت‌های تحقیقاتی در مورد ویروس‌ها در مقایسه با سایر پاتوژن‌های عفونی نظیر باکتری‌ها، گفت: در مورد باکتری‌ها، پژوهش‌های قابل توجهی انجام‌شده و مقالات فراونی هم در این زمینه به چاپ رسیده اما در زمینه ویروس‌ها اینطور نیست، چون کار تحقیقاتی بر روی ویروس‌ها مشکل است. وی اضافه کرد: ویروس‌ها فوق‌العاده کوچک هستند و حتی با میکروسکوپ‌های معمولی هم دیده نمی‌شوند. همچنین شرایط کشت آنها بسیار سخت است. توکلی افزود: برنامه داریم نواقص این پژوهش در آینده مرتفع شود و بعد از طی شدن فازهای حیوانی و انسانی به تولید برسیم. پرده آمنیوتیک و نقش آن در ساخت دارو و درمان بیماری‌ها شهناز احمدی، متخصص زنان و زایمان و عضو هیات علمی دانشگاه علوم پزشکی ایران که مسئولیت تهیه پرده آمنیوتیک برای این پژوهش را به عهده داشته، اظهار کرد: پرده آمونیوتیک داخلی‌ترین قسمت جفت بوده و حاوی فاکتورهایی است که به رشد بافت کمک می‌کنند. وی با بیان اینکه فاکتورهای متعدد ضدالتهابی، مهار کننده و سلولهای بنیادی در پرده آمنیوتیک وجود دارند، افزود: پرده آمونیوتیک با ضخامت بسیار کم، فاقد عروق است و از سه قسمت تشکیل‌شده؛ قسمت خارجی سلولهای اپیتلیالی قرار دارند که یکسری فاکتورهای رشد را ترشح می‌کند مانند فیبروگل سیپروفکتر، اپیدرمی و فاکتور رشد آندومتری عروقی. بخش میانی پرده آمونیوتیک هم سرشار از فاکتورهایی مثل کلاژن، الاستاز، فیبرونکتین، لامینین و گلیکوزآمینوگلیکان است. داخلی‌ترین قسمت پرده هم فاکتور رشد تغییردهنده بتا ترشح می‌کند. احمدی با اشاره به کاربرد پرده آمنیوتیک در پیوند قرنیه چشم، درمان دیابت، سوختگی‌ها و واژینوپلاستی، گفت: معمولا وقتی جنین متولد می‌شود، پرده آمونیوتیک بدون هیچ استفاده‌ای، دور انداخته می‌شود. وی خاطر نشان کرد: چون ممکن بود هنگام زایمان طبیعی فرد دچار برخی آلودگی‌ها شود، ترجیح دادیم که از طریق زایمان سزارین پرده‌ها تهیه بشوند؛ افرادی که حاضر بودند پرده‌های آمونیوتیک را از جفتشون جدا کنیم از نظر تمام بیماری‌های ویروسی از جمله هپاتیت و اچ آی وی، حتی کلامیدیا و مایکوپلاسما بررسی شدند و در نهایت حدود ۵۰ پرده آمونیوتیک در بیمارستان فیروزآبادی برای این پژوهش تهیه شد. انتهای پیام /
به گزارش خبرنگار سلامت خبرگزاری فارس، علیرضا رییسی درباره مصوبات پنجاه و یکمین جلسه ستاد ملی مقابله با کرونا و وضعیت بیماری کووید ۱۹ در کشور افزود: در حال حاضر ۴۰۱ شهر در وضعیت زرد و ۴۳ شهر در وضعیت نارنجی کرونا قرار دارند که ۱۸ شهر نارنجی مربوط به استان مازندران است. وی ادامه داد: شهر لاهیجان در استان گیلان نیز نیازمند مراقبت بیشتری است و همه شهرهای استان مازندران نیازمند مراقبت بیشتری هستند. سخنگوی ستاد ملی مقابله با کرونا گفت: وضعیت بیماری کرونا در استان مازندران در پیک سوم قرار دارد و اکثر شهرهای این استان درگیر بیماری بوده و چهار شهر سواد کوه شمالی، ساری، آمل و رامسر در شرایط قرمز کرونا قرار دارند. معاون وزیر بهداشت گفت: در این جلسه درباره وضعیت کرونا در دنیا و ویروس جهش‌یافته در انگلستان بررسی‌هایی انجام شد. این ویروس جهش‌یافته تمام اروپا را در بر گرفته و موجی از نگرانی در اروپا ایجاد شده است. این ویروس تنفسی است و هرکشوری را می‌تواند درگیر کند. حتی خبرهایی مبنی بر دیده شدن این ویروس جهش‌یافته در ترکیه هم دریافت شده است. بنابراین باید مرزهای زمینی و هوایی و دریایی رصد شود تا از ورود این ویروس جهش‌یافته جلوگیری کنیم. وی افزود: چه این ویروس جهش‌یافته از خارج وارد شده یا ویروس داخل کشور دچار جهش شود، مهم این است که پروتکل‌های بهداشتی و فاصله‌گذاری و استفاده از ماسک را رعایت کنیم و از حضور در جمع پرهیز کنیم. به همین دلیل شاید با وجود این‌که در مناسبت‌های مختلفی بودیم و هستیم، مسئولان و مردم به خوبی رعایت کرده و جای تشکر دارد. رییسی بیان کرد: میزان رعایت پروتکل‌های بهداشتی به بیش از ۸۶ درصد رسیده و این یعنی به سمتی حرکت می‌کنیم که مردم این سبک زندگی را جدی گرفته‌اند، زیرا تنها راه مقابله با ویروس کرونا است. وی اظهار کرد: روند بیماری در سطح کشور نزولی است و اعلام می‌کنیم که میزان بستری در بیمارستان‌ها تقریبا یک چهارم شده و میزان مرگ و میر کشور کمتر از یک سوم به نسبت پنج تا شش هفته قبل شده و این آمار درخشانی است. رییسی افزود: از همه مردم می‌خواهیم با تغییر شرایط از رنگ نارنجی به زرد، کوچک‌ترین غفلت می‌تواند شرایط را تغییر بدهد. زیرا ویروس کرونا بسیار قابل سرایت است و اگر غفلت کنیم، درگیر موج بعدی می‌شویم. در این ۱۰ تا ۱۱ ماه ضمن تشکر از همه مردم و مسئولان و کادر بهداشت و درمان، از کسبه و اصناف و بازریان تشکر می‌کنیم که با وجود فشارهای اقتصادی واقعا خوب همکاری کرده‌اند. به همین دلیل همه باید رعایت کنیم تا شهرهای با وضعیت زرد که اکثر کسبه در حال فعالیت هستند، اگر تغییر رنگ پیدا کند، مجبور می‌شویم محدودیت‌ها را بر گردانیم. اگر رعایت نکنیم، ممکن است شاهد موج بعدی بیماری در بهمن و اسفند ماه باشیم. سخنگوی ستاد ملی مقابله با کرونا گفت: طرح شهید قاسم سلیمانی با قدرت در سراسر کشور اجرا می‌شود و بسیج و نیروهای مسلح و هلال‌احمر و سازمان‌های مردم نهاد و خیرین سلامت کار بزرگی انجام می‌دهند و جای افتخار دارد. این حرکت عظیم مردمی در برابر کرونا می‌تواند در حفظ شرایط موجود، بسیار موثر باشد. خبرهای تکمیلی از این طرح را در هفته‌های آتی اعلام خواهیم کرد. انتهای پیام /
به گزارش گروه سیاست خارجی خبرگزاری فارس، علی‌اکبر صالحی معاون رئیس‌جمهور و رئیس سازمان انرژی اتمی امروز (شنبه) در پی رحلت فیلسوف و فقیه عالیقدر جهان تشیع، حضرت آیت‌الله محمدتقی مصباح یزدی پیام تسلیتی به شرح زیر صادر کرد. «انا لله و انا إلیه راجعون» «من‌المؤمنین رجال صدقوا ما عاهدواالله علیه و منهم من قضی نحبه و منهم من ینتظر و ما بدلوا تبدیلا» با نهایت تألم و تأسف، اطلاع یافتم که فیلسوف و فقیه عالیقدر جهان تشیع، حضرت آیت‌الله محمدتقی مصباح یزدی (اعلی‌الله مقامه الشریف) پس از عمری مجاهدت علمی و فرهنگی در مسیر صیانت از میراث گرانسنگ اندیشه اسلامی و پاسداری از حریم ارزشها و مبانی نهضت عظیم اسلامی، دعوت حق را لبیک گفته و به دیدار معبود شتافته است. آن عالم مجاهد، افزون بر تلمذ در محضر بزرگان و طلایه‌داران تفکر ناب اسلامی همچون حضرت آیت‌الله العظمی بروجردی (نورالله مضجعه الشریف)، حضرت امام خمینی (رضوان‌الله تعالی علیه) و حضرت علامه طباطبایی (قدس الله نفسه الزکیه) در مقاطع حساس و در مناصب مهم و تأثیرگذار نظام مقدس جمهوری اسلامی بر پشتیبانی از ارکان و مبانی انقلاب شکوهمند اسلامی همت گماشت و با نگارش آثار ماندگار خاصه در حوزه فلسفه و حکمت اسلامی و نیز تربیت نسل جدیدی از طلاب و فضلای مستعد و صاحب اندیشه، وظیفه خود را در خدمت خالصانه به مکتب انسان‌ساز اهل‌بیت عصمت و طهارت (ع) به نیکوترین وجه به انجام رساند. اینجانب ضمن عرض تسلیت به محضر مقام معظم رهبری (مدظله‌العالی)، مراجع عظام و علمای اعلام و شاگردان و علاقه‌مندان آن عالم بزرگوار و ابراز همدردی عمیق با بیت شریف و خاندان جلیل‌القدر مصباح یزدی، از درگاه حضرت حق (جل و علا) برای آن حکیم والامقام، علو درجات و همنشینی با ائمه اطهار (ع) مسئلت می‌کنم. انتهای پیام /
به گزارش خبرگزاری فارس در یزد، دکتر ابراهیم سلمانی پیش از ظهر امروز در جمع خبرنگاران اظهار کرد: هم‌اکنون ۱۵۶ بیمار مشکوک به کرونا در بیمارستان‌های این استان بستری هستند. وی افزود: از این تعداد، ۶۰ نفر به دلیل وخامت حالشان در بخش مراقبت‌های ویژه حضور یافته و تحت درمان قرار دارند. سخنگوی دانشگاه علوم پزشکی شهید صدوقی یزد، گفت: فرارسیدن فصل زمستان و پایین آمدن دمای هوا و همچنین عادی انگاری اوضاع زنگ خطری برای بازگشت مجدد موج فزاینده ابتلا به بیماری کرونا به شمار می‌آید. سلمانی تأکید کرد: کاهش آمار ابتلا به کرونا مرهون همراهی مردم و رعایت دستورالعمل‌های بهداشتی است، بنابراین برای ادامه این روند نزولی به تداوم همکاری و رعایت‌ها نیاز است. انتهای پیام / ر
به گزارش گروه شهری خبرگزاری فارس، علی امام مدیرعامل شرکت مترو تهران در حاشیه بازدید از ۳ ایستگاه در حال تکمیل اقدسیه، میدان قیام و شهید محلاتی اظهارداشت: علیرغم آنکه هنوز منابع مالی مورد نیاز برای راه‌اندازی ایستگاه‌های وعده داده‌شده جهت افتتاح در سال جاری تامین نشده است اما جریان کار متوقف نشده و امیدواریم با بهره‌مندی هرچه سریع‌تر از کل وجوه حاصل از فروش اوراق مشارکت سال ۱۳۹۸ همچنین مبلغ باقی‌مانده از بودجه سال جاری، بتوانیم خبرهای خوبی برای شهروندان در روزهای باقی‌مانده از سال ۱۳۹۹ داشته باشیم. مدیرعامل شرکت مترو، ایستگاه شهید محلاتی خط ۷ شبکه مترو را که در منطقه ۱۴ واقع‌شده است نزدیک‌ترین ایستگاه به لحاظ زمانی برای افتتاح و ورود به جمع ایستگاه‌های در حال بهره‌برداری دانست و گفت: کار ساخت این ایستگاه که از سال ۱۳۹۴ شروع‌شده است، مراحل پایانی خود را سپری می‌کند و امیدواریم بهمن بتوانیم با تکمیل ایستگاه، آن را وارد مدار بهره‌برداری کنیم. وی بین داشت: ایستگاه مترو شهید محلاتی در محدوده میدان سعیدی که از مناطق پرترافیک و با بافت متراکم جمعیتی است، قرار داشته و با افتتاح آن، یکی از خواسته‌های اصلی و مهم اهالی منطقه ۱۴ جامه عمل خواهد پوشید. انتهای پیام /
سمیه رفیعی نماینده مردم تهران، ری، اسلامشهر، شمیرانات و پردیس در مجلس شورای اسلامی در گفت‌وگو با خبرنگار فارس در خصوص جلسه کارگروه ملی آلودگی هوا که در محل سازمان محیط‌زیست برگزار شد، اظهار کرد: چهارشنبه هفته گذشته ۴۵ امین جلسه کارگروه ملی آلودگی هوا با حضور رؤسای تعدادی از دستگاه‌های مرتبط به دعوت عیسی کلانتری رئیس سازمان محیط‌زیست برگزار شد. وی با گلایه از عدم حضور تعدادی از مسؤولان از جمله خود رئیس سازمان محیط‌زیست و برگزار کننده این جلسه، فرمانده پلیس راهور و نیز وزیر کشور گفت: در این جلسه نمایندگان سازمان محیط‌زیست، شهرداری تهران، ستاد مدیریت حمل و نقل سوخت، ستاد معاینه فنی خودرو، وزارت کشور و شرکت کنترل کیفیت هوای هوا حضور داشتند. رئیس فراکسیون محیط‌زیست مجلس شورای اسلامی افزود: متاسفانه کارایی جلسات کارگروه کاهش آلودگی هوا بدون رسیدن به نتیجه و مصوبه خاصی، صرفا به بیان نگرانی‌ها و دغدغه‌های تکراری تقلیل پیدا کرده است و جلسه برگزار شده از این قاعده مستثنی نبود. انتهای پیام / ۶۷۰۶۶ / م / س
به گزارش گروه سیاسی خبرگزاری فارس، شورای هماهنگی تبلیغات اسلامی، در پیامی ارتحال حضرت علامه مصباح یزدی، فقیه انقلابی و یار دیرین امام و رهبری را تسلیت گفت. در این بیانیه آمده است: ارتحال ملکوتی فقیه متأله و فیلسوف و متفکر برجسته و صاحب‌نظر که سراسر عمر خویش را در راه شناخت و ترویج معارف حقه الهیه و قرآن و اهل‌بیت عصمت و طهارت علیهم السلام سپری کرد و به واسطه طهارت روح و تلمذ کردن نزد استادان بزرگی همچون حضرت امام خمینی، علامه طباطبایی و حضرت آیت‌الله بهجت رضوان‌الله تعالی علیهم و بزرگانی دیگر از تاریخ تشیع و حوزه‌های علمیه، شخصیتی جامع و از جمله نوادر گردید که به تعبیر رهبر معظم انقلاب اسلامی سه جهت در ایشان جمع شد، هم علم، هم بصیرت به معنای حقیقی کلمه و هم صفا که آن شخصیت بزرگ با تجمیع این جهات به وجودی مبارک و ارزشمند و محبوب جامعه و نسل جوان تبدیل شد. این بیانیه می‌افزاد: آیت‌الله مصباح یزدی همواره در دفاع از آرمان‌های انقلاب اسلامی پیشگام و در صف مقدم دفاع از حاکمیت دینی و جامعیت اسلام ناب محمدی صلی‌الله علیه و آله و سلم، با وزانت و عمق علمی و احاطه و وسعت آگاهی و بینش و صفای باطن آنچنان اثرگذار بود که دشمنان انقلاب اسلامی و ولایت همواره پا به پای انقلاب اسلامی و حاکمیت دینی و ولایت‌فقیه آن شخصیت بزرگ را مورد هجمه قرار می‌دادند. در ادامه بیانیه شورای هماهنگی تبلیغات اسلامی آمده است: مرحوم آیت‌الله مصباح یزدی، از پرچمداران بصیرت و دفاع از ولایت بود و در این راه هر ناروایی را به جان خریده و هیچ‌گاه تردید نکرد. از بزرگترین برکات وجودی آن شخصیت ممتاز تربیت عالمان و صاحب‌نظران بصیر و انقلابی در سطوح عالی و تعامل حکیمانه با دانشگاه و تشکل‌های دانشجویی برای تربیت دانشجویان متفکر، متدین و انقلابی و ولایی بود که بسیاری از آنان در جای‌جای میهن اسلامی افسران جنگ نرم نظام مقدس جمهوری اسلامی و به عنوان مدافعانی توانمند از مرزهای فکری و اعتقادی و آرمان‌های اسلام و انقلاب اسلامی نقش‌آفرینی می‌کنند. در انتهای این بیانیه آمده است: این رحلت جانسوز را به پیشگاه مقدس حضرت بقیه الله الاعظم روحی و ارواح العالمین لتراب مقدمه الفداء و نائب برحقش رهبر معظم انقلاب اسلامی حضرت آیت‌الله العظمی امام خامنه‌ای مدظله‌العالی و حوزه‌های علمیه، به خصوص شاگردان ارزشمند آن استاد بزرگ و بیت مکرم ایشان و همه علاقمندان آن فقیه بااخلاص و متخلق به ویژه جوانان مؤمن انقلابی تسلیت و تعزیت عرض نموده، برای آن عارف و فقیه و عالم ربانی علو درجات و همنشینی با پیامبر اعظم صلی‌الله علیه و آله وسلم و خاندان مطهرش و برای مصیبت دیدگان صبرجمیل و اجر جزیل مسئلت داریم. انتهای پیام /
به گزارش خبرنگار اقتصادی خبرگزاری فارس، انجمن شرکت‌های هواپیمایی به نمایندگی از شرکت‌ها، طی نامه‌ای از رئیس‌جمهور تقاضا کرد تا نسبت به لغو محدودیت ۶۰ درصدی ظرفیت در پروازهای داخلی تجدید نظر کند. در این نامه که به امضای یونس دقیق کیا، رئیس هیات مدیره انجمن شرکت‌های هواپیمایی رسیده است، خطاب به رئیس‌جمهور عنوان‌شده است: به استحضار می‌رساند صنعت حمل و نقل کشور پس از شیوع ویروس کرونا و اعمال محدودیت‌های تردد دچار آسیب بسیار شدیدی شده است، به طوری که در ۶ ماهه اول سال جاری بیش از ۴۳ درصد مسافران پروازهای داخلی و ۹۶ درصد مسافران پروازهای خارجی کاهش‌یافته و بسیاری از هواپیماها به دلیل عدم وجود مسافر زمین‌گیر شدند. در بخش دیگری از این نامه انجمن شرکت‌های هواپیمایی به رئیس‌جمهور آمده است: از سوی دیگر اعمال محدودیت استفاده از ۶۰ درصد ظرفیت هواپیماها از سوی وزارت بهداشت درمان و آموزش پزشکی فشار اقتصادی وارده به شرکت‌های هواپیمایی را مضاعف کرده است، این در حالی است که اعمال محدودیت استفاده از ۶۰ درصد ظرفیت هواپیماها در پروازها تاکنون از سوی سازمان بهداشت جهانی و سازمان بین‌المللی هواپیمایی کشوری و انجمن بین‌المللی شرکت‌های هواپیمایی که از ابتدای شیوع ویروس کرونا آثار آن را بر سفرهای هوایی رصد می‌کنند، توصیه یا مورد تاکید قرار نگرفته و تحقیقات علمی و دانشگاهی شرکت‌های سازنده هواپیما و یاتا (انجمن بین‌المللی شرکت‌های هواپیمایی) بر روی سیستم تهویه هوا در کابین هواپیما و نوع چینش صندلی، حاکی از احتمال بسیار اندک ابتلاء مسافران در هواپیما است. در ادامه این نامه انجمن شرکت‌های هواپیمایی آمده است: آخرین آمار منتشر شده یاتا حاکی از احتمال ابتلای یک مورد در ۲۷ میلیون مسافر قبل از الزام به استفاده از ماسک در پروازها بوده است. در بخش پایانی نامه آمده است: با عنایت به درخواست‌های متعدد رئیس سازمان هواپیمایی کشوری به لحاظ اینکه محدودیت استفاده از ۶۰ درصد ظرفیت هواپیما تاکنون در دنیا اجرا نشده است و با هماهنگی به عمل آمده با وزارت بهداشت که همه مسافران در ورودی ترمینال‌ها مورد تب سنجی قرار گرفته و قبل از صدور بلیت و صدور کارت پرواز با سامانه بانک اطلاعاتی مبتلا به کرونا در وزارت بهداشت کنترل و در صورت دارا بودن تست مثبت کرونا از پرواز آنها جلوگیری به عمل می‌آید، خواهشمند است به منظور جلوگیری از زیان بیشتر به شرکت‌های هواپیمایی داخلی در خصوص لغو اعمال محدودیت ۶۰ درصد ظرفیت پروازها، دستور شایسته صادر و مراتب را امر به ابلاغ فرمایند. انتهای پیام / ب
گروه خانواده: در همه جوامع بشری، ارزش‌هایی وجود دارد که بنیان اصلی فرهنگ آن جامعه را شکل می‌دهند. اهمیت و جایگاه این ارزش‌ها به گونه‌ای است که هر ملتی، هویت و حیات اجتماعی و سیاسی خود را در معتقد بودن بدان‌ها و احترام و انتقال کامل آن به نسل‌های آینده می‌داند. فرهنگ ایثار و شهادت یکی از ارزش‌هایی است که هم‌زمان با تاریخ ایران شکل‌گرفته و همیشه از جایگاه ویژه‌ای برخوردار بوده و از دیرباز، الهام دهنده­ مؤمنان و مسلمانان در مسیر تعالی آموزه ­های انسانی و الهی بوده­ است. در آستانه اولین سالگرد شهادت سردار حاج قاسم سلیمانی؛ مرد میدان مقاومت، باز هم به یاد نشر فرهنگ دفاع و حماسه‌آفرینی ایثارگران و گسترش آن بین اعضای جامعه به ویژه جوانان می‌افتیم. بانوان نیمی از اقشار جامعه هستند که نقش تأیین کننده‌ای در این زمینه و در ترویج فرهنگ مقاومت در نسل بعد را بازی می‌کنند. درباره راهکارهای نهادینه کردن فرهنگ مقاومت در بچه‌ها و از همه مهمتر نقشی که بانوان جامعه در این رابطه دارند، با خدیجه حسین زاده استاد حوزه به گفت‌وگو نشستیم که در ادامه می‌خوانیم: *خانم حسین زاده در ابتدا بفرمایید چگونه و چرا باید در مسیر ترویج فرهنگ مقاومت در نسل بعد قدم برداریم؟ در راستای نهادینه‌سازی فرهنگ مقاومت؛ مادران باید سعی کنند که مکتب سردار سلیمانی را به عنوان الگوی عینی برای خود و فرزندانشان نهادینه کنند. گام اصلی و مهم در این راستا آشنایی با مولفه‌های فردی این بزرگوار است؛ چرا که این مؤلفه­ها وقتی فراگرد هم می­آیند جامعیت یک شخصیت را به تصویر می­کشند و او را به عنوان یک مکتب و یک چراغ راه و یک مدرسه درس­آموز معرفی می­کنند؛ بنابراین ایجاد مولفه‌های فردی حاج قاسم و همرزمانش راهکار نهادینه‌سازی فرهنگ مقاومت به دست مادران است. *منظور چه مولفه هایی از شخصیت سردار است؟ از جمله مولفه‌های شخصیتی حاج قاسم که مادران باید به آن توجه ویژه داشته باشند: نخست ایجاد و تقویت روحیه سلحشوری و شجاعت در فرزندان است. یکی از ویژگی‌های سردار شجاعت ایشان بود؛ ایشان در جنگ­‌ها علاوه بر هدایت مقاطع مختلف عملیاتی از طریق استقرار در قرارگاه­ها، در نهایت شجاعت و بی­باکی در خطوط مقدم حضور می­یافت. او عاری از هرگونه ترسی در مواجهه با دشمن در معرکه­ها و میادین نبرد بود. او این جملات امیرمؤمنان حضرت علی (ع) را با همه وجود دنبال می‌کرد که فرمود: «تزول الجبال و لا تزل عض علی ناجذک أعر الله جمجمتک تد فی الأرض قدمک ارم ببصرک أقصی القوم و غض بصرک و اعلم أن النصر من عند الله سبحانه؛ اگر کوه‌ها متزلزل شود تو تکان مخور، دندان هایت را به هم به فشار و جمجمه خویش را به خدا عاریت ده، قدم هایت را بر زمین میخ‌کوب کن، و نگاهت به آخر لشگر دشمن باشد، چشمت را فرو گیر (و مرعوب نفرات و تجهیزات دشمن ­مشو) و بدان که نصرت و پیروزی از سوی خداوند سبحان است» خطبه ۱۱: از سخنان آن حضرت است به وقتی‌که در نبرد جمل پرچم را به دست فرزندش محمد حنفیه داد که نتیجه آن کسب روحیه شهادت‌طلبی و عشق به شهادت خواهد شد. پیامبر خدا (ص) فرمود: قسم به آنکه جانم به دست اوست (اگر نبود اینکه جمعی از مومنین خوش ندارند) دوست داشتم که در راه خدا نه یکبار و دوبار، که چندین بار زنده گشته و بار دیگر کشته شوم. (صحیح بخاری، ج ۴، ص ۲۱، باب تمنی الشهاده) شهید سلیمانی نیز عاشق شهادت بود؛ او در داغ فراق یاران همرزمش می‌­سوخت و در نجواهای شبانه­اش پیوسته از حضرت حق‌طلب شهادت می­کرد. او از مغز استخوان و بن‌دندان و با ذره ­­ذره­ وجودش خواهان شهادت بود، او با شهدا سخن می­گفت و از آنان ملتمسانه می­خواست که او را به سوی خویش برکشند و به بزم معنوی خود فراخوانند. بزرگ­ترین آرزوی او که هیچگاه در آن سستی و کاستی پدید نیامد، همانا شهادت بود و سرانجام به این آرزو که به دست شقی­ترین انسان روزگار به شهادت برسد، رسید. *متأسفانه خیلی از این مواردی که می‌فرمایید درباره شخصیت سردار شناخته‌شده نیستند فکر می‌کنم ایشان اصلا اهل خودنمایی و تظاهر نبودند … همینطور است، مولفه دیگری که می‌خواهم اشاره کنم اتفاقا همین ایجاد و تقویت اخلاص در فرزندان است. یکی دیگر از ویژگی‌های سردار سلیمانی اخلاص ایشان بود. او به شدت از ریا و خودنمایی پرهیز می­کرد. بود و نمود او یکی­ بود، آن­گونه می­نمود که بود. ظاهر بی­آلایش و مؤمنانه­ او خبر از باطن صاف و پالوده­اش می­­داد، ایشان را می‌توان مصداق آیه شریفه «سیماهم فی وجوههم من أثر السجود» دانست. هیچ‌گاه به دنبال مطرح کردن خود نبود و آنچنان به غنای درون رسیده بود که مستغنی از ذره­ای جلوه­گری بیرونی شده بود. زلال چون آب بود و شفاف چون آئینه. باید توجه داشت که نگاه او به دنیا و فانی بودن آن، رفتار او را به گونه­ای شکل داده بود که گویی از اهل دنیا نبود. او پیوسته احساس می­کرد که در این دنیا مسافری است که دیر یا زود بایستی به جهان آخرت شتافت. او دنیا را به عنوان یک مجاز ناپایدار و آخرت را به عنوان حقیقتی ماندگار یافته بود. او عمیقا به این آیه باور داشت که: «وللآخره­ خیر لک­من الدنیا» او آخرت­ گرا بود و بدین­ لحاظ عبد صالح خدا و بنده مبارک او شد. **تقویت ارادت و تمسک به اهل‌بیت علیهم السلام در فرزندان سردار دل‌ها شخصیتی داشتند که با عمق جان خود شیفته اهل‌بیت عصمت و طهارت بودند. اعتقاد و ارادت و عشق به خاندان رسالت در اعماق وجودش رسوخ کردند. پیوسته متوسل به آن اختران تابناک آسمان امامت و ولایت بود. هرگاه به زیارت مضجع شریف یکی از معصومین علیهم السلام تشرف می­یافتند. سکر و نشئه حلاوت حضور در جوار مرقد مطهرشان، روح آسمانی او را جلا می­بخشید و به پرواز در می­آورد و بهجت و سروری تام و تمام جان شیفته او را فرا می­گرفت. مجلس عزای حسینی (ع) را برپا می‌کرد و خدمت در روضه سیدالشهدا (ع) را برای خود افتخاری بس بزرگ می­دانست. *در زمینه ولایتمداری ایشان چه ویژگی‌هایی داشتند که می‌توان به جوانان آموزش داد؟ خب دیگر مولفه تقویت روحیه ولایت‌مداری در فرزندان است. او به غایت ولایت مدار بود و به رهبر و مقتدای خویش عشق می­ورزید. نگاه او به عنوان یک افسر رشید لشکر اسلام به ولی­امر مسلمین و فرماندهی معظم کل قوا تنها از حیث رعایت سلسله‌مراتب نظامی نبود بلکه نگاهی بس فراتر داشت و از جنبه اعتقادی بدین ­امر می­نگریست. سخن او، نوشته او، نگاه او، تصمیمات، فعالیت­ها و اعمال او همه و همه تعقیب‌کننده خط ولایت بود. بی­جهت نیست که عبارت مالک اشتر ولایت در وصف او به کار برده می­شود. خداوند متعال نیز بر این مطلب تاکید دارد و می‌فرماید: یا أیها الذین آمنوا أطیعوا الله وأطیعوا الرسول وأولی الأمر منکم...: ای کسانی که ایمان آورده‌اید! اطاعت کنید خدا را! و اطاعت کنید پیامبر خدا و اولوالأمر [= اوصیای پیامبر] را! و آیة ۴۴. در عصر غیبت که ما دسترسی به امام معصوم (ع) نداریم، دستور علمای دینی مرجع و مقتدای مایند و حرف شان حرف دین است و فتوای آنان حلال و حرام و تکالیف شرعی را برای روشن می‌کند و چون به عنوان «حجت شرعی» تعیین‌شده‌اند، بر ما لازم است که در امور دینی از نظر آنان پیروی کنیم. امام زمان (عج) فرموده است: «أما الحوادث الواقعه فارجعوا فیها إلی رواه حدیثنا، فإنهم حجتی علیکم وأنا حجه الله علیهم؛ در حوادثی که پیش می‌آید، به راوایان حدیث ما رجوع کنید، همانا آنان حجت من بر شمایند و من حجت خدا بر آنانم». **تقویت تعبد و معنویت در خود و فرزندان سردار شهید علاوه بر انجام واجبات عبادی به مستحبات نیز توجه ویژه­ای داشت. از هر فرصتی برای تلاوت آیات قرآن و دعا و مناجات بهره می­جست. مقید به تهجد و نماز شب بود. گریه­ها و راز و نیازهای او در دل شب به روشنی تصویری از یک عارف واصل به دست می­دهد عرفان و حماسه هرچند دو رفتار متفاوت است اما وقتی عرفان، وصول به حقیقت از طریق شریعت و حماسه از جنس جهاد فی ­سبیل­ الله باشد جان­مایه آن‌ها یکی می­ شود. به یاد بیاوریم دوران دفاع مقدس را که رزمندگان عزیز ما در اوج داشتن روحیه جنگندگی و سلحشوری و رزم و ستیز با دشمنان، سنگرهای خویش را به نیایش­گاه­هایی بس نورانی و معنوی تبدیل کرده بودند که در آن عاشقانه به ذکر و دعا و مناجات و راز و نیاز با حضرت حق جل و علی می­پرداختند، گویی آنان عرفایی بودند که در طریق سیر و سلوک معنوی، منزل به منزل ره­ ­پیموده­اند. قاسم از جنس همان بچه­ها بود. «ومن اللیل فتهجد به نافلة لک» *با توجه به مولفه‌های قابل آموزش درباره شخصیت سردار شهید سلیمانی، آیا می‌توان روحیه سختکوشی را هم به فرزندانمان در این باره آموزش دهیم؟ بله، سردار مردی نستوه و خستگی­ناپذیر بود، از هیچ مشکلی نهراسید و هیچگاه دچار رخوت و سستی و رکود نشد، به غایت ساعی و تلاش­گر بود و به آسایش خویش نمی­اندیشید. علیرغم اینکه در چند عملیات مجروح شد اما همچنان بر بازگشت به جبهه پای می­فشرد و در کوتاه‌ترین زمان ممکن به خطوط مقدم عملیاتی باز می‌گشت. برای کسی که عمر پر برکت خویش را در جنگ و جهاد گذرانده باشد شاید توجیه در پیش گرفتن یک زندگی آرام و بی‌دغدغه کاملا پذیرفتنی باشد. اما روح بی‌قرار او از راحتی و آسایش گریزان بود و او می­خواست تا پایان عمر و تا آخرین نفس سخت‌کوشانه و مجاهدانه به پیش رود. الإمام علی (ع): علیکم بالجد والاجتهاد والتأهب والاستعداد. (نهج‌البلاغه: خطبه ۱۳۰) امام علی (ع): بر شما باد به تلاش و سخت‌کوشی و مهیا شدن و آماده گشتن. **آموزش نظم و انضباط و دقت در امور به فرزندان سردار سلیمانی دقیق و منضبط بود، در جلسات به موقع حضور می­یافت، گاه برای شرکت در جلسه­ای مهم از دمشق به تهران می­آمد و پس از شرکت در آن مستقیما به فرودگاه می­رفت و عازم دمشق می­شد، دقیق بود و وظیفه­شناس. «اوصیکما و جمیع اهلی و ولدی و من بلغه کتابی بتقوی الله و نظم امرکم» شما را (ای حسن و حسین) و همه خانواده و فرزندانم و هر کس را که نوشته من به او می‌رسد، به تقوای الهی و نظم در کارهایتان سفارش می‌کنم. (نهج‌البلاغه، فیض، نامه ۴۷، ص ۹۷۷) **آموزش ساده زیستی به فرزندان ویژگی دیگر سردار ساده زیستی ایشان بود. زندگی ساده­ای داشت با حداقل امکانات. می­توانست از راه مشروع بسی بیش‌تر داشته باشد. اما نمی­­خواست، از تجملات به دور بود و از تشریفات بیزار. به راحتی در مجالس مختلف حضور می­یافت رسم خاکساری پیشه کرده بود در وجود با صفا و نورانی­اش هیچ نشانه­ ای از تکبر و تبختر و خود بزرگ­بینی یافت نمی­شد. ای فرزند آدم! اگر از دنیا به قدری که تو را کفایت کند می‌خواهی، بدان که کمترین بهره دنیا تو را کفایت می‌کند و اگر از دنیا بیش از اندازه کفایت بخواهی، بدان که همه دنیا برایت کافی نخواهد بود. (میزان الحکمه؛ ص ۵۰۵۹، ح ۱۷۱۷۷). **آموزش خوش­خویی: مصداق بارز یک انسان خوش­خو و خوشرو بود و لبخند ملیح و دل­نشینش، جذابیت چهره­اش را دو چندان می­کرد. با مغناطیس اخلاق نیکوی خویش، دل­های انسان­های بی­شماری را به سوی خود جلب نموده بود. دوست­ داشتنی بود و به همان میزان که در برابر دشمن با صلابت بود و لرزه بر اندام او می­افکند در مقابل آحاد مردم متواضع و فروتن بود او مصداق بارز آیه ۲۹ سوره فتح قرآن بود که می­فرماید: «محمد رسول ­الله­ والذین­ معه ­اشداء­ علی ­الکفار ­رحماء­بینهم» *و در نهایت؟ مادران باید با مطالعه زندگی‌نامه سردار سلیمانی و همرزمان و شهداء و در ضمن ارتقای بینش و رشد اخلاقی خودشان آن‌ها را در عمل به کار گرفته و در قالب داستان جهت الگوسازی مکتب حاج قاسم استفاده کنند. تا ان شاء الله هر چه بیشتر در تحقق جمله «کارسازتر بودن شهید سلیمانی از سردار سلیمانی» کوشا‌تر باشیم؛ چرا که موج جهانی مقاومت پس از شهادت سردار سلیمانی برخاسته و روز به‌روز توفنده­تر می­شود این سنت الهی­ است که خداوند متعال به آن وعده داده است: «یریدون لیطفؤا نور الله بأفواههم والله متم نوره ولو کره الکافرون»: ‏ می‌خواهند نور خدا را با دهان خود خاموش کنند و حال آنکه خدا‌گر چه کافران را ناخوش افتد نور خود را کامل خواهد کرد. انتهای پیام /
به گزارش خبرگزاری فارس، تیم ملی بسکتبال کشورمان در رقابت‌های انتخابی کاپ آسیا دهم آذر مقابل سوریه قرار گرفت که این بازی را ۷۷ بر ۷۰ به حریف خود واگذار کرد. برهمین اساس فدراسیون جهانی بسکتبال (فیبا) این باخت را جزو ۱۰ اتفاق مهم بسکتبالی در سال ۲۰۲۰ قرار داده است. این نتیجه یک برد بزرگ در تاریخ بسکتبال سوریه تلقی می‌شود. انتهای پیام /
به گزارش خبرگزاری فارس، مراسم رونمایی از کتاب زندگینامه خودنوشت شهید قاسم سلیمانی با عنوان «از چیزی نمی‌ترسیدم» در همایش علمی رسانه و مکتب سلیمانی با حضور شخصیت‌های کشوری و لشکری و اصحاب رسانه و با رعایت کامل پروتکل‌های بهداشتی روز یکشنبه ۱۴ دی‌ماه ساعت ۹ صبح برگزار می‌شود. این کتاب که مزین به یادداشت رهبر معظم انقلاب شده است نخستین اثر چاپ‌شده توسط انتشارات «مکتب حاج قاسم» محسوب می‌شود و شامل دست نوشته‌های شخصی شهید سلیمانی از دوران کودکی و زندگی در روستای قنات ملک کرمان تا میانه مبارزات انقلابی در سال ۵۷ است. آئین رونمایی این کتاب روز یکشنبه از شبکه‌های مختلف تلویزیونی به صورت زنده پخش خواهد شد و طی آن دکتر علی عسکری رئیس سازمان صدا و سیما، سردار سرلشکر دکتر یحیی رحیم صفوی دستیار و مشاور عالی نظامی رهبر انقلاب، دکتر غلامعلی حداد عادل رئیس فرهنگستان زبان و ادبیات فارسی و مشاور رهبر انقلاب، حجت‌الاسلام دکتر سعید رضا عاملی دبیر شورای‌عالی انقلاب فرهنگی و نیز علیرضا مختارپور دبیرکل نهاد کتابخانه‌های عمومی کشور سخنرانی خواهند داشت. کتاب «از چیزی نمی‌ترسیدم» در دو بخش نوشتار و دست‌نوشت، ۱۳۶ صفحه دارد و با قیمت ۲۲ هزار تومان از هفته آینده به صورت رسمی در کتابفروشی‌های سراسر کشور قابل تهیه خواهد بود. ویژه‌نامه مرد میدان را همزمان با ایام سالگرد شهادت سردار حاج قاسم سلیمانی در خبرگزاری فارس بخوانید. انتهای پیام /
جعفر مهراد مؤسس مرکز منطقه‌ای اطلاع‌رسانی علوم و فناوری در گفت‌وگو با خبرنگار گروه تعلیم و تربیت با بیان اینکه کشور آلمان در سال تحصیلی ۲۰۲۱ - ۲۰۱۹ در جذب دانشجویان بین‌المللی رشدی برابر با ۶ درصد را تجربه کرده است که در مقایسه با سال ۲۰۱۹ - ۲۰۱۸ افزایشی برابر با ۷ درصد را نشان می‌دهد، گفت: طی دهه گذشته یعنی از سال ۲۰۰۹ میلادی تعداد دانشجویان بین‌المللی در آلمان در مجموع ۷۶ درصد افزایش داشته است. این داده‌ها در گزارش Wissenschaft Weltofen ویرایش ۲۰۲۰ که توسط خدمات مبادله دانشگاهی آلمان (DAAD) تهیه می‌شود، منتشر شده است. وی افزود: بر اساس این گزارش در سال تحصیلی ۲۰۲۰ - ۲۰۱۹ تعداد ۳۱۹ / ۹۰۰ تن به عنوان دانشجوی بین‌المللی در موسسات آموزش عالی این کشور مشغول به تحصیل بوده‌اند. این رقم در سال ۲۰۰۰ کمتر از ۲۰۰ هزار دانشجو بود. چهره ماندگار علمی کشور خاطرنشان کرد: خدمات مبادله دانشگاهی آلمان نشان می‌دهد که تعداد دانشجویان بین‌المللی حتی در دوران همه‌گیری افزایش داشته و بر این باور است که در نتیجه این تحول ناگهانی، سهم بازار جهانی از دانشجویان خارجی در حال تغییر است. طبق این گزارش دانشجویان در انتخاب کشور مقصد به عواملی مانند باز بودن مرزها و آموزش‌های حضوری در کنار آموزش‌های مجازی توجه دارند. داده‌های موجود نشان می‌دهد که آلمان در میانه همه‌گیری ویروس کرونا اعتبار دانشگاهی خود را در بین دانشجویان خارجی ارتقاء بخشیده است. این اعتبار عمدتا از مدیریت خوب همه‌گیری در خلال موج اول در بهار و تابستان سال ۲۰۲۰ ناشی شده است. به گفته مهراد، تحقیقات نشان می‌دهد که آلمان در مواجهه با روندهای کلی جهانی همه‌گیری کرونا که دانشجویان بیشتری به تغییر محل تحصیل (کشور مقصد) علاقه‌مند بوده‌اند موقعیت خود را به طرز مناسبی تحکیم بخشیده است. بر اساس مطالعه‌ای که حاوی نظر دانشجویانی از ۷۰ کشور جهان است، ۷۴ درصد دانشجویان معتقدند که «به احتمال خیلی زیاد» آلمان را به عنوان کشور مقصد برای ادامه تحصیلات دانشگاهی انتخاب می‌کنند. تنها ۲ درصد گفته‌اند که «به احتمال خیلی کم» از برنامه تحصیل خود در آلمان صرفنظر می‌کنند. مقامات آموزش عالی آلمان سال ۲۰۲۰ را از آن جهت که این کشور در برخورد با چالش‌های همه‌گیری اقدامات موثری به عمل آورده‌اند، سالی پر رونق می‌دانند. وی خاطرنشان کرد: مفاهیم و اشکال آموزشی نواورانه که بسیاری از موسسات آموزش عالی آلمان به آن روی آورده‌اند بیش از هر زمان دیگری به جذب دانشجویان بین‌المللی کمک می‌کند. این روند در انتخاب محل تحصیل به جذابیت این کشور می‌افزاید. در بین کشورهای جهان چین و هند بازار مهم دانشجویان خارجی شاغل به تحصیل در موسسات آموزش عالی آلمان به حساب می‌آیند. سهم این کشورها به ترتیب چین با ۴۰ هزار دانشجو، هندوستان با ۲۰ هزار و ۶۰۰ دانشجو، سوریه با ۱۳ هزار دانشجو، اتریش با ۱۱ هزار و ۵۰۰ دانشجو و روسیه با ۱۰ هزار و ۵۰۰ دانشجو است. بعضی از کشورها به عنوان بازار منبع اهمیت بیشتری پیدا کرده‌اند. تعداد دانشجویان سوری به سرعت در حال رشد است. این روند از سال ۲۰۱۶ به میزان ۲۷۵ درصد رشد نشان می‌دهد. مؤسس مرکز منطقه‌ای اطلاع‌رسانی علوم و فناوری ادامه داد: بر اساس این گزارش سه چهارم دانشجویان بین‌المللی در دانشگاه‌ها و ۲۷ درصد در موسسات آموزش عالی برای علوم کاربردی ثبت‌نام کرده‌اند. حوزه دیگری که در تعداد دانشجویان بین‌المللی افزایش نشان می‌دهد تحصیل در دوره‌های دکتری است. در سال تحصیلی ۲۰۲۰ - ۲۰۱۹ تعداد ۲۷ هزار و ۱۰۰ دانشجو در دوره‌های دکتری مشغول به تحصیل بوده‌اند. این تعداد نسبت به ده سال پیش ۵۲ درصد افزایش دارد. انتهای پیام /
به گزارش گروه بین‌الملل خبرگزاری فارس، مرکز آماری «عین حلوه» در قدس گزارشی از تجاوزات رژیم صهیونیستی در قدس اشغالی در سال گذشته میلادی (۲۰۲۰) منتشر کرد. شهادت شش فلسطینی بر اساس این گزارش، شش نفر از فلسطینی‌های ساکن قدس در سال گذشته میلادی به دست نظامیان رژیم صهیونیستی به شهادت رسیده‌اند که اسامی آنها عبارتند از: «شادی البنا» (۴۵ ساله)، «ماهر زعاتره» (۳۳ ساله)، «ایاد خیری حلاق» (۳۲ ساله)، «اشرف هلسه»، «نور جمال شقیر» (۳۶ ساله) و «محمود عمر فتی» (۱۷ ساله). هتک حرمت مسجدالاقصی شهرک‌نشینان صهیونیست در سال گذشته میلادی هم به ورود غیرقانونی و روزانه خود به مسجدالاقصی –به استثنای روزهای جمعه و شنبه هر هفته- ادامه دادن و بر اساس گزارش اداره اوقاف اسلامی قدس تعداد شهرک‌نشینانی که به صورت غیرقانونی وارد مسجدالاقصی شده‌اند ۱۸۵۳۶ نفر بوده است. تبعید از قدس و مسجدالاقصی رژیم صهیونیستی در سال ۲۰۲۰ میلادی هم به روند تبعید فلسطینی‌های ساکن قدس ادامه دارد و ده‌ها شخصیت دینی و غیردینی را از دو روز تا شش ماه از این شهر تبعید کرد. بنا به این گزارش، ۳۱۵ نفر از مسجدالاقصی، ۱۵ نفر از قدس، ۳۳ نفر از بخش قدیمی قدس و ۴ نفر از کرانه باختری تبعید شدند، برای ۸ نفر ممنوعیت سفر صادر شد و در میان این افراد ۱۵ فرد کم سن و سال و ۶۶ زن دیده می‌شدند. تعرض به مساجد و مجروح کردن فلسطینی‌ها زخمی شدن ده‌ها فلسطینی به ضرب گلوله نظامیان صهیونیستی در سال گذشته میلادی ثبت‌شده که بارزترین آنها مربوط به نیمه فوریه ۲۰۲۰ است، کودک فلسطینی هشت ساله «مالک وائل عیسی» هنگام بازگشت از مدرسه مورد هدف گلوله پلاستیکی نظامیان صهیونیست قرار گرفت، چشم راست خود را از دست داد و به جمجمه وی آسیب‌های گسترده‌ای وارد شد. در ابتدای سال گذشته میلادی، شهرک‌نشینان صهیونیست مسجد «البدرین» در «شرفات» در جنوب غرب قدس را آتش زدند و بر روی دیوارهای آن شعارهای نژادپرستانه نوشتند. بازداشت صدها فلسطینی در ادامه این گزارش آمده، در سال ۲۰۲۰ میلادی، ۱۹۷۹ فلسطینی در قدس از جمله ۸ کودک زیر ۱۲ سال، ۳۴۶ جوان و ۱۰۰ زن بازداشت شدند. از جمله این بازداشتی‌ها، شیخ «عکرمه صبری» رئیس هیأت عالی اسلامی قدس، «عدنان غیث» استاندار قدس و «فادی الهدمی» وزیر امور قدس در دولت تشکیلات خودگردان بودند که بارها بازداشت یا فراخوانده شدند. صدور تخریب ده‌ها مرکز در قدس در سال گذشته میلادی، ۱۹۳ منزل و مرکز متعلق به فلسطینی در قدس به ترتیب فوق تخریب شد: ۱۱۴ منزل، ۴ مجتمع مسکونی، ۳۰ مرکز تجاری به علاوه اتاق‌های مسکونی، مزارع و امثال آن. انتهای پیام / ص
به گزارش خبرگزاری فارس، مسعود مرادی، در خصوص تفاوت قضاوت‌های داخلی و خارجی اظهار داشت: ما در لیگ کشورمان نسبت به کشورهای دیگر، دارای مسائل حاشیه‌ای زیادی هستیم. در یک جمله می‌توانم بگویم آن جایگاه و اهمیتی که یک داور فوتبال در مسابقات دارد، متأسفانه در کشورمان دیده نمی‌شود. برای گرفتن نتیجه، خیلی از تیم‌ها در پی فریب داور در زمین مسابقه و گرفتن امتیاز هستند و اعتراضات خیلی هزینه‌ای برای تیم‌ها ندارد. وی ادامه داد: تیم داوری را وارد زمین مسابقه می‌کنیم و آن حمایت‌های بایسته و شایسته را از آنها نداریم. برای همین مصطلح شده که داورانمان در خارج از کشور قضاوت‌های خیلی خوبی انجام می‌دهند و در داخل کشور آن عملکردی که باید پیش می‌آمده، حتی بهترین داور ما انجام نمی‌دهد. علت اصلی این است که داور ما به دلیل وجود حاشیه‌ها از تمرکز کافی در زمین فوتبال برخوردار نیست. مرادی در ارتباط با استفاده از VAR در مسابقات داخلی گفت: با توجه به اینکه فیفا استفاده از VAR را در مسابقات لازم‌الاجرا نکرده است؛ اما اعتقاد من بر این است که با توجه به مسائل حاشیه‌ای و اشتباهاتی که در داوری وجود دارد، به جایی رسیدیم که باید از این سیستم در کشورمان استفاده کنیم. کارشناس داوری در گفتگو با برنامه صبح و ورزش تصریح کرد: اگر به فینال لیگ قهرمانان آسیا نگاه کنیم، عدم آشنایی بازیکنان ما نسبت به وجود VAR باعث شد که دو پنالتی را شاهد باشیم که به ضرر باشگاه ما اعلام شد، باید انتقادپذیر بود. آنچه که از عملکرد داوران فوتبال کشور اکنون می‌بینم با آنچه که انتظار دارم متفاوت است. من توانمندی داوران کشورمان را خیلی بالاتر از این می‌بینم. وی در ادامه گفت: به نظرم استفاده از این سیستم را در کشورمان خیلی بعید و دور است، چراکه باید افرادی آموزش ببینند و نیز هزینه‌ای که برای به کار گرفتن این سیستم در کشورمان نیاز است، بسیار زیاد است. هنوز این مشکل وجود دارد که هزینه را چه کسی باید متقبل شود؛ ضمن اینکه نیاز به هماهنگی با صدا و سیما دارد و دوربین‌های متعددی باید در زوایای مختلف قرار بگیرد. در نهایت اعتقاد دارم نیاز به VAR در کشورمان بسیار محسوس و لازم است. انتهای پیام /
خبرگزاری فارس مازندران سرویس ورزشی؛ در چارچوب هفته چهارم رقابت‌های لیگ برتر فوتسال کشور، غروب جمعه ۱۲ دی‌ماه ۹۹ تیم فوتسال شهروند ساری در سالن شهدای هفتم تیر قرچک میهمان تیم شهید منصوری این شهر بود و در پایان با نتیجه پرگل ۵ بر ۳ مقابل این حریف شکست را پذیرا شد تا بعد از دو هفته تساوی برابر حریفان، طعم شکست را در این دیدار خارج از خانه بچشد. شهروند ساری در سه بازی انجام‌شده در فصل جدید نشان داد قدرت هجومی بالایی دارد اما ضعف دروازبانی این تیم در گل‌های دریافتی کاملا مشهود است و باید در بازی‌های آینده فکری به حال این ضعف بزرگ خود بکند. در این دیدار علی اکرمی و طاها مرتضوی و عرفان حسین زاده برای شهروند ساری و همچنین علی رهنما، سروش احمدنیا (۲)، اسماعیل وطنخواه و محمد گراوند برای شهید منصوری قرچک موفق به گلزنی شدند. قضاوت این مسابقه برعهده آقایان عبدالرضا وثوقی و ولی امجدی بود. گفتنی است، تیم شهروند ساری هفته آینده از ساعت ۱۵:۳۰ روز پنج‌شنبه ۱۸ دی‌ماه ۹۹ در سالن سید رسول حسینی میزبان تیم گیتی پسند اصفهان خواهد بود. به گزارش فارس؛ شهروند ساری با این شکست در رده آخر جدول لیگ برتر فوتسال کشور قرار گرفت. انتهای پیام / ۸۶۰۵۹ / ج / س
حجت‌الاسلام عباسعلی مغیثی‌نیا امروز در گفت‌وگو با خبرنگار فارس در نهاوند اظهار کرد: آمریکا به دنبال آن بود که با ایجاد داعش در منطقه به اهداف پوچ خود برسد اما با تلاش‌های سردار سلیمانی و حذف داعش از منطقه چهره به ظاهر ضد تروریستی آمریکا برای دنیا نمایان شد بنابراین آنها نیز کینه و عداوت خود را با ترور این سرباز فداکار اسلام نشان دادند. وی افزود: اقدام جنایتکارانه و بزدلانه دشمن در ترور سردار سلیمانی نشانه‌ای از استیصال و ضعف آمریکا و اسرائیل در برابر جبهه مقاومت اسلامی بود زیرا آنان نتوانسته بودند این جبهه را در منطقه سرکوب کنند که هیچ؛ بر عکس هر روز شاهد پیروزی‌های پی در پی این جریان در منطقه بودند. امام جمعه نهاوند فراهم آمدن زمینه اخراج آمریکایی‌ها از منطقه را از ثمرات خون شهید سلیمانی عنوان کرد و افزود: آمریکایی‌ها با از میان برداشتن سردار قصد داشتند نقش حضور ایران را در منطقه از بین ببرند ولی حالا انتقام خون ایشان، اخراج آمریکایی‌ها از منطقه شده و این شکست سنگینی برای دشمنان انقلاب است. وی با بیان اینکه بر خلاف تصور آمریکا امروز جبهه مقاومت قوی‌تر از گذشته شده است اضافه کرد: آمریکا به خیال خام خود قصد داشت با ترور سردار سلیمانی محور مقاومت را در منطقه تضعیف کند اما بر خلاف خواست آنان امروز این جبهه قوی‌تر از گذشته شده و به دنبال اخراج آمریکایی‌ها از منطقه است. مغیثی‌نیا سردار سلیمانی را از منادیان وحدت در جهان اسلام خواند و گفت: هر کشور مسلمانی که دچار مشکل می‌شد ایشان بلافاصله برای کمک‌رسانی به آنجا عزیمت می‌کرد و خدمات گرانبهایی را در این زمینه انجام می‌داد. وی با بیان اینکه این شهید والامقام نه‌تنها از شیعیان عراق و سوریه که از آزادی تمام بشریت حمایت می‌کرد و مدافع جان و مال و ناموس آنها بود افزود: ایشان در تقریب اندیشمندان اسلامی تحت فرماندهی مقام معظم رهبری هم خدمات ویژه و ارزشمندی را انجام دادند که آثار و برکات این خدمات تا سالیان زیادی باقی خواهد ماند. امام جمعه نهاوند با بیان اینکه سردار سلیمانی یک انسان ظل‌ستیز و مجری عدالت بود اضافه کرد: ایشان یک انسان معتقد بود، به آخرت باور داشت و در مقابل خود، خدا و همنوعان خود را همواره مسوول می‌دانست و به همین دلیل تمام عمر خود را در این مسیر صرف کرد. وی در پایان سخنانش اظهار کرد: سردار سلیمانی در این راه مجاهدت‌های فراوانی انجام داد و سرانجام جان خود را بر این عهد و پیمان با خدا گذاشت. انتهای پیام / ۳۱۴۰ /
جلیل کهدویی در گفت‌وگو با خبرگار فارس در تفت، شامگاه گذشته بنا به گزارش اورژانس مبنی بر تصادف شدید دو دستگاه خودرو سواری پراید در سه‌راهی فیض‌آباد تفت نیروهای امدادی پایگاه امداد و نجات جاده‌ای جاویدالاثر متوسلیان تفت به محل حادثه اعزام شدند. وی افزود: نیروهای امدادی هلال‌احمر پس از رسیدن به صحنه و ارزیابی، بوسیله ست نجات چهار نفر از حادثه دیدگان را رها کردند. رئیس جمعیت هلال‌احمر شهرستان تفت در ادامه با بیان این‌که دو نفر از حادثه دیدگان در صحنه بعلت جراحات وارده فوت شدند، گفت: چهار نفر از مصدومین نیز بوسیله آمبولانس اورژانس و یک نفر بوسیله آمبولانس هلال‌احمر به نزدیک‌ترین مرکز درمانی انتقال یافتند. کهدویی تصریح کرد: تلاش نیرو‌های امدادی از جمله اورژانس، هلال‌احمر، نیروی انتظامی و سایر دستگاه‌ها در صحنه حادثه مشاهده می‌شد که این هماهنگی و همراهی می‌تواند در حوادث نیز کمک یار شود. وی در پایان با بیان این‌که این عملیات سه ساعت بطول انجامید، ادامه داد: در این حادثه چهار نفر از نیروهای امدادی بوسیله یک دستگاه امبولانس و خودرو نجات مشغول به امدادرسانی شدند. انتهای پیام / ر
به گزارش خبرگزاری فارس، در تابستان سال جاری یکی از خرید‌های پرشمار چلسی «تیمو ورنر» از آر. ب لایپزیگ بود. مهاجم تیم ملی آلمان پیشنهاد ۵۳ میلیون یورویی آبی پوشان لندن را پذیرفت و در بازی‌های اولیه نیز گلزن نشان داد. بعد برای مدتی طولانی اما در حسرت گلزنی باقی ماند. این مساله باعث انتقاداتی از طرف رسانه‌ها و کارشناسان شد. البته «فرانک لمپارد» معتقد است این دوره گذرا است و ورنر گل‌های پرشماری برای تیمش خواهد زد. مربی چلسی گفت: قابلیت‌های تیمو می‌تواند در ضد حملات به ما کمک زیادی کند. در بازی بعد و مقابل منچسترسیتی باید کارهای زیادی را بدون توپ انجام دهیم. وی افزود: ورنر همیشه در ضد حمله خوب است. او ابزاری عالی برای هر تیمی است. در تمام کردن حمله، تیزبین و خوب است. فقط باید در موقعیت مناسب قرارگیرد. در فصل جاری ورنر ۲۳ بازی برای چلسی کرده که ۸ گل زده و ۶ پاس گل نیز داده است. انتهای پیام /
علیرضا شابدین امروز در گفت و گو با خبرنگار خبرگزاری فارس در گنبدکاووس با اشاره به اینکه حاج قاسم سلیمانی تنها یک فرد نبود بلکه او یک مکتب تاثیرگذار و هدفمند در جریان سیر به سمت تمدن نوین اسلامی بود، اظهار کرد: شناخت و فهم درست مکتب سردار شهید سپهبد «حاج قاسم سلیمانی» مهم‌ترین راه و روشی است که همه ما باید در جامعه آن را دنبال کنیم. وی با بیان اینکه این مکتب به هیچ وجه بی‌هویت و بی‌ماهیت نیست، افزود: این مکتب به روشنی مرزبندی‌هایی داشته و خط قرمزهایی را نیز برای خود ترسیم کرده است تا آنانکه در مسیر این مکتب حرکت می‌کنند از نقشه راه بی‌بهره نباشند. * مکتب حاج قاسم مکتب مبارزه، مقاومت و تحقق ما می‌توانیم است رئیس شعبه گنبدکاووس مرکز بزرگ اسلامی شمال کشور با تاکید بر اینکه یکی از مهم‌ترین اقدامات شناخت و مرزبندی بین خودی و غیرخودی است، خاطرنشان کرد: اگر امروز در مسیر سخن گفتن و الگو گرفتن از مکتب حاج قاسم سلیمانی ناخودی‌ها از خودی‌ها شناخته نشوند قطعا در سال‌های آتی با انحراف و البته تحریف مکتب حاج قاسم رو به رو می‌شویم. شابدین با اشاره به اینکه مکتب حاج قاسم مکتب مبارزه، مقاومت و تحقق ما می‌توانیم است، ادامه داد: تسلیم و نمی‌توانیم و ذلت در هیچ کجای این مکتب جایگاهی نداشته و نباید بگذاریم برخی در لباس دوست با تحریف این مکتب انحراف را در این مسیر جایگزین حق و حقیقت کنند. * ولایتمداری از دیگر مولفه‌های جداناشدنی مکتب حاج قاسم است وی ولایتمداری را از دیگر مولفه‌های جداناشدنی مکتب حاج قاسم دانست و تاکید کرد: ایشان همواره خود را سرباز و تابع رهبر معظم انقلاب و جایگاه ولایت‌فقیه می‌دانست و تا آخرین لحظه عمرش لحظه‌ای از این مسیر تخطی نکرد. رئیس شعبه گنبدکاووس مرکز بزرگ اسلامی شمال کشور با بیان اینکه تردیدی نداشته باشید که ملت و دولت ایران در زمان مناسب خود به سختی انتقام شهادت سردار را از ایادی استکبار خواهند گرفت، تصریح کرد: امروز دشمنان ما هم می‌دانند که با به شهادت رساندن سردار حاج قاسم سلیمانی به ماندگار مرام و مکتب او کمک کردند و نتوانستند روح مقاومت را از نهضت ما بستانند. انتهای پیام / ۸۳۰۱۴
به گزارش خبرگزاری فارس از کرمان، آیت‌الله سیداحمد خاتمی پیش از ظهر امروز در یادواره شهدای عشایر در استان کرمان با تسلیت ارتحال عالم مجاهد و حکیم فرزانه آیت‌الله مصباح یزدی و گرامیداشت یاد و خاطره شهید حاج‌قاسم سلیمانی اظهار داشت: شهید سلیمانی فراتر از کرمان و حتی اعتقاد و تشیع و مذهبی بود که به آن عشق می‌ورزیم. نماینده مردم کرمان در مجلس خبرگان رهبری عنوان کرد: او یک شهید بین‌المللی بود و همه مدیون حاج‌قاسم هستند، شیعیان مسلمانان و بشریت مدیونش است، اگر دولت داعش جان می‌گرفت امان از بشریت در می‌آورد اما این مجاهد گفت سه ماه دیگر اسمی از داعش نخواهد بود و به این وعده کمتر از سه ماه به قول خود وفا کرد. وی با بیان اینکه کرمان به خود می‌بالد از اینکه فرزندی این‌چنین به جهان تحویل داده است، اظهار کرد: در این یک سال بیشترین تکریم و تعظیم را مقام معظم رهبری از این شهید فداکار داشتند و بیش از ۶۰ جمله حضرت آقا از فضایل حاج قاسم فرمودند که گمان نمی‌کنم درباره هیچ شهیدی این حجم سخنان را داشته باشند. خاتمی با اشاره به اینکه مقام معظم رهبری به ابعاد مختلف شخصیت این شهید پرداختند و یکی از این ابعاد ویژگی انقلابی حاج‌قاسم بود، افزود: حاج‌قاسم انقلابی و در خط ولایت بودند و ولایتمداری شاخصه اصلی انقلابی بودن است. وی تصریح کرد: نمی‌شود کسی را انقلابی نامید اما با ولایت میانه نداشته باشد این انقلابی نیست، حاج‌قاسم به شدت عاشق ولایت بود و مقام معظم رهبری را حکیم می‌نامید و این نامیدن از سر درایت بود، حاج‌قاسم می‌گفت، اگر همه علمای جهان یک‌طرف باشند و مقام معظم رهبری یک‌طرف، مطمئنا من طرف آیت‌الله خامنه‌ای می‌روم. امام جمعه موقت تهران با تأکید بر اینکه حاج‌قاسم به معنای دقیق کلمه، عاشق ولایت و از سوی دیگر مطیع ولایت بود، افزود: شهید سلیمانی گزینشی با فرمایشات ولایت رفتار نمی‌کرد و همه فرمایشات را به عنوان یک بسته به جان می‌پذیرفت و به آن عمل می‌کرد وقتی آقا فرمایشی داشت، سلیقه خودش برایش مطرح نبود، برخی‌ها که گزینشی با فرمایشات ولایت برخورد می‌کنند آنجا که می‌بینند یک فرمایشی از آقا با سلیقه آنها می‌خواند بنر می‌کنند و آنجا که با سلیقه آنها جور نباشد حتی نمی‌خوانند. خاتمی گفت: تکریم‌هایی که طی این یکسال از زبان ایشان شنیدید، نشان‌دهنده اوج ولایتمداری حاج‌قاسم است، انقلابی بود یعنی تکلیف‌مدار، تکلیف را ولایت مشخص می‌کند. وی با بیان اینکه حاج‌قاسم چه در هشت سال دفاع مقدس و چه در دفاع از حرم شجاع بود، گفت: سوم ویژگی حاج قاسم را که آقا خوب تفسیر کردند این بود که همه عمر خود را در راه جهاد گذراند، انقلابی عاشق خدا ست و در راه فی سبیل‌الله از هیچ‌چیز پروا نداشت. خاتمی اظهار کرد: حاج‌قاسم سرباز ولایت بود هیچ‌کدام از این جملات تعارف و تملق نبود و حاج‌قاسم این‌چنین بود و از حرف کسی هم باکی نداشت و وظیفه خود را انجام می‌داد. عضو هیئت‌رئیسه مجلس خبرگان رهبری جهاد مدام را ویژگی حاج‌قاسم دانست و اظهار کرد: هشت سال دفاع مقدس و دفاع از حرم را داشت در یک مقطعی مبارزه با اشرار به عهده این شهید بود و چه زیبا در این عرصه هم نقش‌افرین شد. خاتمی خاطرنشان کرد: آیت‌الله مصباح هم این‌چنین بود در یک مقطعی برخی روزنامه‌های پایگاه دشمن تخریب‌ها علیه ایشان داشتند اما ایشان محکم در این صراط مستقیم ایستاد و می‌گفت، من روشن‌گری را وظیفه خود می‌دانم. انتهای پیام / ۸۰۰۱۸ / ق / ق
"مجید شعبانلو امروز در گفت‌وگو با خبرنگار فارس در همدان اظهار کرد: در پی محرز شدن آلودگی آب رودخانه عباس‌آباد (گنجنامه) به گازوییل و پیگیری نهادهای عضو پدافند غیر عامل شهرستان همدان برای شناسایی و رفع مشکل, منبع نشت سوخت گازوئیل از مجموعه بالادست رودخانه شناسایی و پلمب شد. وی ادامه داد: در مهلت قانونی دادگاه, مدیریت مجموعه آلاینده ضمن قطع جریان سوخت، اقدام به برداشتن انشعابات قدیمی و فرسوده زیرزمینی و لوله‌کشی جدید بدون نشتی کرد و با این اقدامات آلودگی برطرف شد. رئیس اداره حفاظت محیط‌زیست شهرستان همدان خاطرنشان کرد: در حال حاضر معضل اصلی آلودگی و نشت گازوییل به خاک و رودخانه گنجنامه همدان رفع شده و این رودخانه برای اطمینان بیشتر از رفع آلودگی به طور مداوم پایش و نمونه‌برداری می‌شود. انتهای پیام / ۳۱۴۰ /"
محسن بیاتی‌نیا در گفت‌وگو با خبرنگار ورزشی خبرگزاری فارس، در خصوص نتایج تیم استقلال در هفته‌های اخیر و صحبت‌ها و حواشی که پیرامون این تیم وجود دارد، صحبت‌های زیر را انجام داد: * باید ببینید کسانی که انتقاد می‌کنند چه هدفی دارند؟ وی در ابتدا در پاسخ به این سؤال که تعدادی از هواداران معتقدند استقلال زیبا بازی نمی‌کند و این تیم دچار مشکل خواهد شد، عنوان کرد: ما باید ببینم کسانی که از ما انتقاد می‌کنند به دنبال چه هدفی هستند. دو انتقاد وجود دارد مثلا شما به من می‌گویید وزنت در حال بالا رفتن است، این انتقاد یعنی سازنده و نوعی راهنمایی که من باید برای آن فکر کنم. اما یک انتقاد دیگر وجود دارد که یک عده از بیرون فقط ایراد می‌گیرند اما راه‌حلی برای آن ندارند. شما باید ببینید کسانی که از استقلال انتقاد می‌کنند عوام هستند یا خواص؟ طبیعتا همه مربیان یکسری دوست دارند و یکسری دشمن و از نظر من، فردی که همه او را و دوست داشته باشند شاید تا حدودی ریاکاری در کارش وجود داشته باشد. * در بازی اول از استقلال انتقاد کردم و گفتم این تیم موفق نمی‌شود وی با اشاره به اینکه ممکن است در سبک بازی استقلال انتقاداتی وجود داشته باشد، عنوان کرد: حتی با فوتبال خوب هم می‌شود قهرمان شد و درون فوتبال خوب، آزمون و خطا هم وجود دارد. در دیدار اول استقلال مقابل مس رفسنجان در استودیو شبکه ۳ حضور داشتم و گفتم استقلال با این شیوه به نتیجه نمی‌رسد چون انتقال توپ از دفاع به حمله در این تیم ضعیف بود، اما وقتی به بازی با ذوب‌آهن رسیدیم، با وجود اینکه آن بازی مساوی شد، دیدم که سه چهار بازیکن همزمان در محوطه حریف حضور دارند و شیوه هجومی استقلال تغییر کرده است. همین باعث شد که استقلال در خانه گل‌گهر این تیم را شکست بدهد و دیدید در نیمه اول چه عملکرد خوبی داشت. *فکری و استقلال رو به پیشرفت هستند و شیوه آنها را دوست دارم مهاجم اسبق استقلال تصریح کرد: از من سؤال کردند که چرا مهاجمان گل نمی‌زنند و من هم معتقد بودم وقتی همه با هم حمله کنیم قطعا شرایط گلزنی به وجود می‌آید. اینکه محمود فکری و تیمش رو به پیشرفت است را دوست دارم. شما باید در استقلال و پرسپولیس یک نکته را رعایت کنید که آن هم گل زدن است. باید بدانیم ۷۰ درصد کسانی که فوتبال استقلال یا پرسپولیس را نگاه می‌کنند طرفدار واقعی این تیم هستند و متعصبانه به قضایا نگاه می‌کنند و همین موضوع باعث می‌شود نگاه کارشناسی نداشته باشند و احساسات در اظهارات آنها تأثیر داشته باشد. * در استقلال و پرسپولیس باید به نکات ریز بازیکنان توجه کرد وی افزود: مثلا در بسکتبال دو تیم در چهار کوارتر بازی می‌کنند و همیشه از مربی سؤال می‌شود چرا بازیکنی که فقط در چهار کوارتر ۳ امتیاز گرفته فیکس است؟ استدلال مربی هم این است که او حرکاتی را انجام می‌دهد که بدون توپ و مؤثر است و باعث موفقیت یک تیم می‌شود. ما باید به این مسائل ریز نگاه کنیم و توجه ویژه داشته باشیم. مثلا استقلال در بازی با فولاد یک بر صفر از حریف جلو بود، اما یک تعویض زودهنگام باعث شد که آن بازی را واگذار کند. باید ببینیم سرمربی از تعویضش چه می‌خواهد. آیا او قصد دفاع دارد، می‌خواهد میانه میدان را از خود کند یا قصدش حمله است. همه تعویض‌ها به شرایط بستگی دارد. * استقلال خوب کار کرده ولی معایبی هم دارد بیاتی‌نیا خاطرنشان کرد: استقلال از نظر کسب امتیاز تا الان به نحو احسن نسبت به گذشته عمل کرده و روند صعودی دارد. اما یکسری معایب هم در تیم وجود دارد که قطعا خود کادرفنی با تماشای ساده بازی‌ها به آن رسیده است. فراموش نکنید باید ببینم چه کسانی به ما انتقاد می‌کنند و آیا آنها قصد تخریب دارند یا راهنمایی. وقتی تیم پیشرفت می‌کند، قطعا همان دشمنانی که گفتم واکنش نشان می‌دهند، اما من مطمئن هستم آنهایی که در کادرفنی استقلال حضور دارند، به فکر رفع معایب هم هستند. *حتی مسی و رونالدو هم حق ندارند روی حرف سرمربی حرف بزنند مهاجم اسبق استقلال در خصوص تصمیم محمود فکری برای کنار گذاشتن میلیچ به خاطر انتشار یک استوری عنوان کرد: در خانه اگر کس است، یک حرف بس است. یک جاهایی باید اقتدار مربی حفظ شود. این خوب نیست که مثلا هوادار استقلال در حمایت از بازیکن اقتدار مربی را بشکند آن هم در شرایطی که شاید تمام زوایای یک تصمیم را نداند. ما باید همیشه طرفدار سرمربی باشیم چون بازیکن‌سالاری در دنیا وجود ندارد. حتی مسی و رونالدو هم باید در چارچوب تیم و وظایفشان عمل کنند و هیچ بازیکنی اجازه ندارد روی تصمیم سرمربی حرف بزند تا نظم تیمی را از بین ببرد. *گواردیولا اگر بفهمد بازیکنش پیتزا و نوشابه می‌خورد او را اخراج می‌کند وی تصریح کرد: شما به رفتار مربیانی مثل گوادیولا، کونته و کلوپ دقت کنید. آنها همیشه اقتدار لازم را دارند چون تصمیماتشان اجرایی می‌شود. مثلا وقتی گوادیولا سرمربیگری یک تیم را برعهده می‌گیرد، به همه بازیکنانش می‌گوید شما به هیچ عنوان اجازه ندارید پیتزا و نوشابه بخورید و اگر این موضوع را متوجه شود بازیکن را اخراج می‌کند. یا مثلامورینیو زمانی که به اینتر رفت تمام باشگاه‌های بدنسازی متعلق به اینتر را تعطیل کرد. او اعتقاد داشت بازیکن نباید جداگان تمرین کند و فقط باید در زمین فوتبال و تمرینات خودش را آماده کند. *تصمیم فکری در مورد میلیچ درست بود، کدام بازیکن دنیا در استوری به تصمیم مربی اعتراض می‌کند؟ بیاتی‌نیا ادامه داد: به تصمیم محمود فکری برای کنار گذاشتن میلیچ هیچ ایرادی وارد نیست. من یکبار این ایراد را در دوره سرمربیگری مجیدی از استقلال گرفتم و گفتم حواس تمام هافبک‌ها بیشتر به نیمکت تیم است و آنها مرتب در حال صحبت با نیمکت هستند در حالی که بازیکن باید حواسش درون زمین باشد. من خودم تا همین پنج سال پیش فوتبال بازی می‌کردم و حالا که وارد عرصه مربیگری و کلاس‌های آن شده‌ام خیلی چیزها را با نگاهی متفاوت می‌بینم. صادقانه می‌گویم اگر به بازیکن اجازه بدهید پا را فراتر از وظیفه‌اش بگذارد، مطمئنا از فردا هر روز جنگ و دعوا در باشگاه و تیم به وجود می‌آید. سرمربی تیم باید توسط هواداران اقتدارش حفظ شود و این موضوع را در هیچ کجای دنیا نمی‌بینید که بازیکن روی حرف سرمربی حرف بزند. *هواداران اقتدار سرمربی تیمشان را حفظ کنند فضای مجازی به اندازه خودش خوب است، اما نه اینکه هر دقیقه از آن استفاده کرد و بخواهیم از این فضا دیگری را خراب کنیم. مثلا کدام بازیکن در فوتبال دنیا یا در باشگاهی مثل منچستر یا تاتنهام استوری می‌گذارد و دلایل بازی نکردنش را به طرفداران منتقل می‌کند؟ این کار مصداق بارز قرار دادن هوادار مقابل سرمربی است. قاطعانه می‌گویم فکری در این تصمیم کارش را درست انجام داده، چون او مدیر ۳۰ بازیکن دیگر است نه فقط یک بازیکن. این را هم فراموش نکنید، هیچ مربی‌ای دوست ندارد بازیکن خوبش را از دست بدهد، چون قشنگ یادم می‌آید زمانی که بازی می‌کردیم یک تیم به موفقیت‌های آن‌چنانی رسید، اما خودش داشته فنی نداشت، اما همان بازیکنان خوب کار را برایش درمی‌آوردند، به شرط آنکه اقتدار سرمربی حفظ شود و کسی محمود فکری را به خاطر اینگونه مسائل تخریب نکند. انتهای پیام /
به گزارش حوزه دانشگاهی خبرگزاری فارس، انجمن علمی انقلاب اسلامی ایران طی پیامی رحلت آیت‌الله مصباح یزدی را تسلیت گفت. متن این پیام به شرح زیر است: بسم‌الله الرحمن الرحیم انا لله و انا الیه راجعون رحلت فقیه مجاهد، حکیم الهی و معلم اخلاق آیت‌الله محمد تقی مصباح یزدی را به پیشگاه حضرت بقیه الله الاعظم امام عصر (عجل الله تعالی فرجه الشریف)، آیت‌الله العظمی امام خامنه‌ای (دامت برکاته)، مراجع عظام و حوزه‌های علمیه به ویژه شاگردان و علاقمندان آن عبد صالح تسلیت عرض نموده علو درجات و رحمت واسعه الهی را برای آن مرحوم وصبر و اجر جزیل برای بازماندگان ایشان از پیشگاه خداوند کریم مسألت داریم. دانشمند بزرگ استاد مصباح یزدی نمونه کم نظیری است از تبار عالمان ربانی و تلاشگران خستگی‌ناپذیر و مجاهدان پاک‌باخته عرصه تحقیق، تبیین، تبلیغ و دفاع خالصانه از معارف گران‌سنگ اسلام ناب محمدی (صلی‌الله علیه و آله) و ارزشهای گرانقدر انقلاب اسلامی به ویژه اندیشه سیاسی اسلام و اصل ولایت‌فقیه. اندیشه نظری آن حکیم فرزانه که همواره مستند و مشحون از براهین عقلی و متکی بر آیات وحی و آموزه‌های نورانی پیامبر اکرم (صلی‌الله علیه و آله) و عترت طاهرینش (علیهم السلام) بوده است، سر مشق فاخر و ماندگاری است برای عموم اندیشمندان و پژوهشگران عرصه خطیر معارف اسلامی؛ چنانکه سیره عملی او نیز در رعایت تقوای الهی، پارسایی، تکلیف گرایی، دفاع خالصانه از ارزشهای اسلام و انقلاب اسلامی و تبعیت محض از ولی‌فقیه زمان، اسوه و الگوی نیکویی است برای عموم مؤمنان، مبلغان، خدمتگزاران و دلسوزان اسلام ناب محمدی (صلی‌الله علیه و آله) و انقلاب اسلامی. بی‌گمان مسیر خردورزی و پژوهشگری عالمانه که آن استاد فرزانه در طول حیات پربرکت خود بر هزاران اندیشمند و طالب علوم اسلامی گشوده‌اند، پس از رحلت او نیز همچنان مفتوح خواهد ماند و جامعه اسلامی به ویژه دانشگاه‌ها و حوزه‌های علمیه از مواهب ارجمند آن بهره‌مند خواهند شد. انشاالله انجمن علمی انقلاب اسلامی ایران انتهای پیام /
به گزارش خبرگزاری فارس به نقل از روابط عمومی سازمان راهداری و حمل و نقل جاده‌ای، جواد هدایتی اظهار داشت: در آذرماه سال‌جاری تعداد ۱۵۹ هزار و ۹۹۶ دستگاه کامیون از پایانه‌های مرزی جاده‌ای تردد کرده‌اند که از روند جهشی تردد از مرزهای زمینی کشور حکایت دارد. وی افزود: از این تعداد حدود ۳۷ هزار دستگاه کامیون اقدام به صادرات کالا، ۱۰ هزار دستگاه کامیون مربوط واردات کالا و ۷۵۰۰ دستگاه کامیون هم اقدام به ترانزیت با حمل مستقیم یا یکسره کرده‌اند. هدایتی بیان کرد: در آذرماه ۱۳۹۹ مرز بازرگان جایگاه نخست صادرات و واردات را به خود اختصاص داد، مرز جلفا در رتبه دوم واردات و آستارا در رتبه دوم صادرات از طریق حمل یکسره قرار گرفت. مدیرکل دفتر ترانزیت و حمل و نقل بین‌المللی سازمان راهداری و حمل و نقل جاده‌ای افزود: در این مدت فعال‌ترین مرز کشور در زمینه ترانزیت کالا پایانه مرزی باشماق کردستان و پس از آن پایانه مرزی دوغارون بوده است، همچنین بیشترین صادرات به‌صورت ترانشیپمنت در مرز پرویزخان صورت پذیرفته است. وی بیشترین مبادلات و تردد کامیون‌ها را در پایانه‌های مرزی کشورهای عراق و افغانستان اعلام کرد و گفت: یکی از اقدامات شاخص رخ‌داده در آذرماه، افزایش ۴۹ درصدی خروج از پایانه‌های مرزی و در نتیجه کاهش ۲۰ درصدی تعداد کامیون‌های متوقف در پس‌کرانه پایانه‌های مرزی کشور بوده است. هدایتی ضمن تقدیر از زحمات همه دست اندرکاران در حوزه تجارت و حمل‌ونقل بین‌المللی کشور اعم از بخش‌های دولتی و خصوصی ذی‌ربط، این افزایش کم‌نظیر تردد را مرهون همدلی و تلاش دست جمعی برای تحقق اهداف اقتصادی کشور در سال جهش تولید ذکر کرد. انتهای پیام / ب
عدنان غزی فرماندار شوش امروز در گفت‌وگو با خبرنگار فارس در شوش اظهار کرد: طی روزهای اخیر خبری مبنی بر درگیری نیروهای مستقر ارتش در منطقه فکه با عوامل نفوذی منتشر شد که پس از بررسی‌های به‌عمل آمده از نیروهای ارتش مستقر در مرز فکه این خبر تکذیب و رد شد. وی در ادامه افزود: موضوع از این قرار است که در نهم دی‌ماه و حوالی ساعت ۲۲:۳۰ نیروهای ارتش در حوالی پل دویرج منطقه عمومی فکه، مستقر شده بودند و شاهد حضور چهار نفر در آن منطقه می‌شوند که پس از اعلام ایست و انجام بازرسی، دو قبضه اسلحه کلاشینکف از آنها کشف و ضبط شد. رئیس شورای تامین شهرستان شوش افزود: پس از بازجویی به‌عمل آمده این افراد دو نفر عراقی و دو دیگر ایرانی بودند که قصد خروج از مرز ایران بسمت عراق را داشتند که با هوشیاری نیروهای جان بر کف ارتش، بدون هرگونه درگیری مسلحانه توقیف و دستگیر شدند. غزی در پایان ضمن رد هرگونه درگیری مسلحانه بین طرفین گفت: بعد از بررسی و تماس‌هایی که با نیروهای ارتش مستقر در آن منطقه داشتیم، درگیری مسلحانه و هرگونه تلفات در این رابطه را تکذیب می‌کنم. انتهای پیام /
"ایرج صالحی امروز در گفت‌وگو با خبرنگار فارس در همدان با بیان اینکه شاهد استقلال سهم دارویی دانشکده علوم پزشکی اسدآباد هستیم اظهار کرد: با انجام اقدامات لازم و پیگیری مدیریت غذا و دارو در تعدادی از اقلام داروها، دانشکده علوم پزشکی اسدآباد سهمیه مستقل دارویی دریافت کرده است. وی به لیست داروهایی که طی دو ماه گذشته سهمیه مستقل از همدان دریافت کرده‌اند اشاره کرد و گفت: این سهمیه مستقل در دسترسی آسان و سریع مراجعین موثر خواهد بود. رئیس دانشکده علوم پزشکی اسدآباد تاکید کرد: داروهای بیماران تالاسمی، آمپول ویتامین کا، ویال IVIG، اسپری‌های تنفسی از جمله؛ کی پی تیوا و سالمترول + فلوتیکازون، آنتی بیوتیک‌ها از جمله؛ مروپنم، ایمی‌پنم، سفازولین، سفتریاکسون و کلاریترومایسین و انسولین‌های قلمی: novorapid، novomix، toujeo, levemir, lantus در لیست داروهای مستقل قرار گرفت. وی با بیان اینکه تمام تلاش ما دسترسی بهتر و آسان مردم به دریافت خدمات است بر لزوم رعایت پروتکل‌های بهداشتی از سوی مردم در مهار کرونا، استفاده از ماسک، شست‌وشوی مداوم دست‌ها، عدم خروج از منزل جز در مواقع ضروری و پرهیز از تجمع تأکید کرد. انتهای پیام / ۸۹۰۲۶ /"
به گزارش خبرنگار ورزشی خبرگزاری فارس، هفته گذشته دادگاه CAS حکم اتاق حل اختلاف فیفا مبنی بر محکومیت پرسپولیس در پرونده ماریو بودیمیر را تایید کرد و بر این اساس این باشگاه ظرف کمتر از دو ماه باید ۴۷۵ هزار یورو به علاوه پنج درصد سود سالیانه به این بازیکن پرداخت کند. در غیر این صورت سه پنجره نقل و انتقالاتی این باشگاه بسته می‌شود. این درحالی است که اخباری هم درباره تلاش مجدد پرسپولیس برای گرفتن تخفیف یا زمان بیشتر از مهاجم کروات و وکیلش منتشر شده است. داوور رادیچ، وکیل بودیمیر در گفت و گو با خبرنگار فارس، درباره اینکه آیا قرار است مذاکرات جدیدی بین طرفین برای رسیدن به توافقی جدید انجام شود، اظهار داشت: حکم قطعی فیفا و دادگاه CAS صادر شده و دیگر زمانی برای مذاکره جدید نمانده است. در گذشته باشگاه پرسپولیس بارها اعلام کرد طلب بودیمیر را پرداخت می‌کند اما این اتفاق رخ نداد و اکنون هم منتظر پرداخت کامل این پول هستیم. در گذشته هم گفته‌ام به پرسپولیس تخفیف نمی‌دهیم. وی درباره اینکه شنیده می‌شود پرسپولیس قصد دارد این بدهی را از طریق مطالبات خود در لیگ قهرمانان آسیا پرداخت کند، گفت: این خیلی خوب است و امیدوارم خیلی زود طلب بودیمیر پرداخت شود. اعتقاد دارم مدیران جدید پرسپولیس می‌توانند این بدهی را پرداخت کنند. انتهای پیام /
به گزارش خبرگزاری فارس از اصفهان، عبدالرضا رئیسی صبح امروز در نشست خبری در جمع خبرنگاران اظهار کرد: امسال با وجود بیماری کرونا فعالیت‌ها در طول سال تحصیلی ادامه داشت و در شرایط جدید بر فعالیت کادر مدرسه اضافه‌شده است و مربی تربیت بدنی نیز به همین صورت است. معاون تربیت و بدنی و سلامت اداره کل آموزش و پرورش استان اصفهان افزود: اکنون دانش‌آموزان زمان زیادی را با وسایل الکترونیکی می‌گذراند و نیاز به تحرک بدنی دارند و معلمان تربیت بدنی باید فعالیت بدنی را در دانش‌آموزان ایجاد کند. ۳۰ درصد دانش‌آموزان اصفهانی اضافه‌وزن دارند وی عنوان کرد: در بخش پسران این مشکل کم‌تر است که در همین راستا فیلم‌های زیادی برای آموزش تهیه‌شده و در شرایط جدید لزوم بیشتری برای فعالیت بدنی وجود دارد. رئیسی با بیان اینکه بیش از ۳۰ درصد دانش‌آموزان کشور اضافی وزن دارند، عنوان کرد: حدود ۶۴ درصد دانش‌آموزان وزن طبیعی دارند و حدود ۶ درصد لاغر هستند که در استان اصفهان حدودا با میانگین کشوری آمار یکسانی داریم. معاون تربیت و بدنی و سلامت اداره کل آموزش و پرورش استان اصفهان افزود: در برخی مدارس غیرانتفاعی به دلایل مختلف معلم تربیت بدنی حذف شد و قبل از شروع سال تحصیلی این موضوع را متوجه شدیم و بر حضور معلمان تربیت بدنی تأکید کردیم. وی در ادامه ابراز داشت: نیاز به نهضت آمادگی جسمانی داریم تا در سال‌های آینده افراد بیمار زیادی نداشته باشیم و باید احساس مسؤولیت کنیم و فعالیت‌های بدنی را در نظر بگیریم؛ اصفهان در کشور رتبه ۱۳ در مورد اضافی وزن دانش‌آموزان دارد و باید روی فعالیت جسمانی انفرادی توجه کنیم. آموزش ۵۸۰ هزار دانش‌آموز در زمینه بیماری‌های غیرواگیر رئیسی تاکید کرد: در حوزه تربیت بدنی و سلامت فعالیت‌هایمان را کم نکردیم و ۹ کلاس درس تربیت بدنی به مدارس اضافه شد که اولویت ما مدارس دخترانه است. معاون تربیت و بدنی و سلامت اداره کل آموزش و پرورش استان اصفهان با بیان اینکه اعتبارات مدارس پویا به ۱۲ مدرسه داده شد، بیان داشت: ۶ نمره ارزشیابی برای افرادی که بتوانند وزن خود را کنترل کنند؛ مسابقات ورزشی را هر ساله داشتیم که امسال مسابقات به صورت مجازی در ۱۰ رشته ورزشی در بخش متوسطه اول و دوم برگزار می‌شود و مسابقات کشوری نیز قرار است در تابستان سال آینده برگزار شود. وی اضافه کرد: اصفهان به عنوان دبیرخانه تولید محتوا در حوزه تربیت بدنی انتخاب‌شده است و امسال نیز سفیران سلامت را در بین دانش‌آموزان داریم و ۵۸۰ هزار دانش‌آموز در رابطه با بیماری‌های غیرواگیر آموزش دادیم. رئیسی گفت: فیلم آموزشی برای سلامت دندان‌ها نیز در اختیار والدین قرار داد شده است و قرص ویتامین دی از طریق دانشگاه علوم پزشکی اصفهان در اختیار مدارس و والدین دانش‌آموزان قرارگرفته است. ۴۲ درصد مشکلات پایه اول ابتدایی مربوطه به عدم دسترسی به فضای مجازی است لیلا ابطحی در ادامه این نشست اظهار داشت: پایه اول به نگرش خاصی نیاز دارد و اهمیت توانمندسازی وجود دارد که باید فرصت برابر آموزشی ایجاد شود تا افت تحصیلی کمتری داشته باشند. معاون آموزش ابتدایی اداره کل آموزش و پرورش استان اصفهان بیان داشت: ۸۷ هزار و ۴۲۶ نفر پایه اول هستند که ۸۰ هزار و ۸۴۵ نفر کودکان ایرانی هستند و ۸ درصد جمعیت دچار دیرآموزی هستند. وی افزود: در سال گذشته ۵۵ درصد پسران و ۴۵ درصد دختران نسبت به آموزش‌های پایه اول دچار مشکلات یادگیری بوده‌اند؛ عدم دسترسی به فضای مجازی ۴۲ درصد مشکلات در پایه اول را تشکیل می‌دهد و مهیا نبودن شرایط تحصیل، بی‌سوادی اولیا و دیرآموزی از دیگر مشکلات هستند. ابطحی مطرح کرد: ۵۰ درصد کودکانی که مشکلات یادگیری دارند جزو دانش‌آموزان دیرآموز هستند و برگزاری کلاس‌های حضوری در تعداد کم و با رعایت نکات بهداشتی در صورت صدور مجوز ستاد کرونا یکی از راهکار‌ها است؛ البته نمی‌توان پافشاری کرد و باید منتظر صدور مجوز باشیم و این آمادگی را داریم. معاون آموزش ابتدایی اداره کل آموزش و پرورش استان اصفهان تأکید کرد: واگذاری اختیار به شورای مدرسه برای دانش‌آموزان دارای مشکل، بهره‌مندی از شبکه آموزش و ارزیابی حضوری برای اطمینان از تسلط بر مهارت‌های خواندن و نوشتن از دیگر راهکار‌ها است. وی ادامه داد: راهبر‌های آموزشی و ایجاد ساعت حق‌التحریر به پایگاه رشد برای کار اصلاحی و ترمیمی برای دانش‌آموزانی که مشکل دارند باید در دستور کار قرار بگیرد، ۳۹۶ هزار و ۷۵۶ نفر در ابتدایی در شاد عضو هستند که ۸۰ ٫ ۱۷ درصد دانش‌آموزان استان اصفهان است. ابطحی عنوان داشت: البته برخی دانش‌آموزان احراز هویت نشده‌اند و ۳۶ هزار و ۹۲۳ نفر از شبکه شاد و ۱۸ هزار و ۹۰۲ نفر از درس‌نامه و ۴۲ هزار و ۳۰ نفر نیز از سایر روش‌ها استفاده می‌کنند که این شبکه همچنان در حال ارتقا است و آموزش و پرورش قدم بزرگی در این زمینه برداشته است. آموزش ۳۷ هزار دانش‌آموز اصفهانی با بسته تحولی در مدرسه خوانا معاون آموزش ابتدایی اداره کل آموزش و پرورش استان اصفهان بیان داشت: در پایه ابتدایی چیزی به نام امتحان نداریم و و فقط ارزشیابی می‌کنیم که دانش‌آموز آموزش خوبی دیده است و از یادگیری لذت می‌برد؛ بیشترین آسیب در پایه اول و دوم داریم بنابراین فرآیند یادگیری در پایه ابتدایی مهم است. وی تصریح کرد: در مدرسه خوانا استفاده از بسته تحولی مورد توجه است تا آموزه‌های اصلی در مورد خواندن، نوشتن و مهارت‌های اصلی زندگی را به دانش‌آموزان ارائه کنیم و ارتقای کودکان در این بسته مهم است، این بسته در ۵ درصد مدارس استان اصفهان در حال اجرا است و در ابتدای دی‌ماه افتتاحیه این طرح برگزار شد و بیش از ۳۷ هزار دانش‌آموز تحت این بسته آموزشی هستند. ابطحی افزود: ایجاد محیط امن روانی در حوزه آموزش، پرورش مهارت‌های اجتماعی و پرورش دانش‌آموزان نقاد و پاسخگو از جمله اهداف این بسته آموزشی است که بدون پیش‌زمینه به فضای کرونا پرتاب شدیم و به مشکلات موجود آگاه هستیم اما در شرایط جدید مجبور بودیم از فضای مجازی استفاده کنیم؛ از اکنون باید برای دوران بعد از کرونا در حوزه‌های آموزشی، اجتماعی و فرهنگی برنامه‌ریزی کرد. نگرانی از ترک تحصیل پنهان دانش‌آموزان در سایه کرونا محمدرضا ناظم‌زاده نیز در ادامه این نشست اظهار کرد: دسترسی‌های آموزش مجازی در متوسطه بالای ۹۰ درصد است و حدود ۷ درصد به دلایل مختلف دسترسی به آموزش مجازی ندارند که شناسایی شده‌اند و مدیران مدرسه موظف هستند روش آموزش هر دانش‌آموز را بداند. معاون آموزش متوسطه اداره کل آموزش و پرورش استان اصفهان بیان داشت: نگرانی ما در مورد ترک تحصیل پنهان است؛ شناسایی دانش‌آموزانی که آموزش را کنار گذاشته‌اند بسیار سخت است و اطلاع از تعدادی ترک تحصیل داریم که باید این موارد را به حداقل برسانیم. وی افزود: شبکه شاد را به عنوان یک تولید ملی در نظر می‌گیریم و وظیفه حمایت از تولید ملی است تا همه از این بستر استفاده کنند؛ ۸۶۸ هزار و ۳۷۲ دانش‌آموز متوسطه در استان اصفهان داریم که ۷۶۰ هزار و ۳۱۲ نفر اهزار هویت در شبکه شاد شده‌اند. امتحانات پایه نهم و دوازدهم در خرداد حضوری است ناظم‌زاده تصریح کرد: با شرایط پیش‌آمده آموزش مجازی جای خود را بین آموزش‌ها باز کرده است و در آینده نیز از این نوع آموزش استفاده خواهیم کرد؛ از ابتدای سال تحصیلی نظر کارشناسی داشتیم امتحانات متوسطه به صورت حضوری برگزار شود اما سلامت دانش‌آموزان اولویت اول است و هنوز مجوز برگزاری امتحانات به صورت حضوری را ندادند و امتحانات دی‌ماه به صورت مجازی است. معاون آموزش متوسطه اداره کل آموزش و پرورش استان اصفهان ادامه داد: امتحانات پایه نهم و دوازدهم در خرداد ماه به صورت حضوری خواهد بود و برخی دانش‌آموزان به دلایل مختلف امتحان حضوری خواهند داشت که البته تعداد اندکی دارند. تحصیل ۵۶ هزار دانش‌آمور اتباع در اصفهان وی تأکید کرد: آموزش‌های هنرستانی شامل دروس عمومی، فنی تخصصی تئوری و کارگاهی است که فقط آموزش کارگاهی باید به صورت حضوری برگزار می‌شود زیرا نیاز به حضور دانش‌آموز دارد اما هنوز مجوز آن صادر نشده است. ناظم‌زاده تصریح کرد: در همین شرایط آموزش اتباع در استان اصفهان نیز همچنان برقرار است و حدود ۵۶ هزار دانش‌آموز اتباع داریم و امکانات در همه حوزه‌ها به صورت کامل به این دانش‌آموزان ارائه می‌شود. انتهای پیام / ۶۳۰۹۰ / ر ۳۰ /
به گزارش خبرنگار ورزشی خبرگزاری فارس، حیدر بهاروند رئیس سازمان لیگ فوتبال با صدور نامه‌ای در خصوص حضور عوامل مختلف تیم‌های فوتبال کشور در محوطه فنی و کنار خط زمین‌های مسابقه که باعث ایجاد تنش، خشونت‌های کلامی و رفتاری و همچنین بی اخلاقی در مسابقات شده است، اخطار داد. انتهای پیام /
به گزارش خبرگزاری فارس از تهران، محمد مخبر رئیس ستاد اجرایی فرمان امام با صدور پیامی، رحلت آیت‌الله علامه محمدتقی مصباح یزدی عضو خبرگان رهبری و رئیس موسسه آموزشی و پژوهشی امام خمینی (ره) را تسلیت گفت. متن پیام بدین شرح است: انا لله وانا الیه راجعون إذا مات العالم ثلم فی الإسلام ثلمة لا یسدها شیء إلی یوم القیامة رحلت عالم مجاهد و پارسا آیت‌الله علامه محمد تقی مصباح یزدی رضوان‌الله علیه موجب تأثر و تألم گردید. این عالم بزرگوار از مبارزان راه دشوار انقلاب و از همراهان و وفاداران صدیق امام راحل و مقام معظم رهبری (مدظله‌العالی) بود و در مناصب خطیری چون عضویت مجلس خبرگان رهبری، بنیان‌گذاری و ریاست موسسه آموزشی و پژوهشی امام خمینی (ره)، ریاست شورایعالی مجمع جهانی اهل‌بیت (ع) و عضویت در جامعه مدرسین حوزه علمیه قم خدماتی ماندگار برای ملت شریف و فهیم ایران اسلامی برجای گذاشتند. اینجانب این ضایعه را به پیشگاه حضرت ولی‌عصر (عج)، محضر مقام معظم رهبری (مدظله‌العالی)، حوزه‌های علمیه و به ویژه بیت مکرم ایشان، ملت شریف ایران، روحانیت عظیم‌الشأن و همه ارادتمندان و شاگردان آن عالم جلیل‌القدر تسلیت عرض نموده، علو درجات ایشان را از درگاه قادر متعال مسألت می‌نمایم. انتهای پیام / ۶۷۰۵۲ / ت / س
به گزارش گروه دفاعی خبرگزاری فارس، سردار سرلشکر پاسدار حسین سلامی فرمانده کل سپاه پاسداران انقلاب اسلامی همراه با سردار دریادار پاسدار علیرضا تنگسیری فرمانده نیروی دریایی سپاه، همزمان با نخستین سالگرد شهادت سردار دلها سپهبد حاج قاسم سلیمانی، ابومهدی المهندس و شهدای همرزمشان، در بازدید از یگانها، سامانه‌ها و تجهیزات نظامی مستقر در جزیره بوموسی؛ میزان آمادگی‌های دفاعی و رزمی آنان را ارزیابی کردند. فرمانده کل سپاه در حاشیه این بازید پیرامون راهبرد دفاع دریایی سپاه از جزایر سه‌گانه به ویژه جزیره راهبردی بوموسی گفت: جزایر سه‌گانه بوموسی و تنب بزرگ و تنب کوچک، اجزای جدایی‌ناپذیر استقلال ملی و پیشانی دفاعی ما در مقابله با دشمنان فرامنطقه‌ای هستند. وی افزود: همانطور که در پایتخت کشور عزیزمان یعنی تهران، هر یک وجب خاک به اندازه جان همه ملت ایران ارزشمند است، یک وجب خاک این جزایر هم برای آحاد مردم ایران به اندازه جانشان ارزشمند است. سرلشکر سلامی وضعیت و آمادگی‌های دفاعی و رزمی در این جزایر را اطمینان‌بخش، قاطع، محکم و خلل‌ناپذیر توصیف کرد و افزود: امروز برای ارزیابی و اطمینان از آمادگی‌های قدرتمندمان در دریا و در مقابله با دشمنانی که گاهی رجزخوانی‌ها و لفاظی‌هایی همراه با تهدید انجام می‌دهند، در اینجا حاضر شده‌ایم، تا ان‌شاءالله از نزدیک با آمادگی‌های مدافعان آب‌های آسمانی سرزمین خود که در سطح مطلوبی قرار دارد، آشناتر شویم. فرمانده کل سپاه در پاسخ به سوالی در خصوص واکنش به هر نوع دست‌اندازی به امنیت و منافع ملی کشورمان بویژه در حوزه دریایی تصریح کرد: ما هم در عمل نشان داده‌ایم و هم در بیان اعلام می‌کنیم هر عملی که از سوی دشمن علیه ما سر بزند، آن را با ضربه‌ای متقابل، قاطع و مستحکم پاسخ می‌دهیم و این موضوع بارها ثابت‌شده است که ما هیچ تهدید و تعرضی از سوی دشمنان را رها نکرده و او را به حال خود وا نمی‌گذاریم. سرلشکر سلامی با تشریح توانمندی‌ها و آمادگی‌های دفاعی و رزمی نیروی دریایی سپاه تاکید کرد: نیروی دریایی سپاه بویژه در سال‌های اخیر به توانمندی‌ها و دستاوردهای فوق‌العاده‌ای نائل‌آمده است و آنچه امروز شاهد آن هستیم بخشی از توان و اقتدار سپاه در دریاست. وی افزود: توانمندی مقابله با زیر سطحی‌های متخاصم و دستیابی به یک توان زیرسطحی قدرتمند که هم در حوزه کشف و هم اجرا، در زیر دریا حرکت می‌کند، از جمله توانمندی‌هاست. فرمانده کل سپاه برخورداری از مین‌های انبوه هوشمند و تولید شده زیرسطحی که از قابلیت‌های عملیاتی فوق‌العاده برخوردار است را در کنار قابلیت رهاسازی بمب‌های هوشمند از فراز آسمان توسط پرنده‌های با سرنشین و یا بدون سرنشین که قادر است اهداف متخاصم در عمق دریا را منهدم کند را از جمله مظاهر اقتدار نیروی دریایی سپاه دانست. سرلشکر سلامی نسل جدید پهپادهای عمود پرواز که از روی شناورها قادر به عملیات در بردهای مختلف هستند را از دیگر اجزاء اصلی توانمندی‌های نیروی دریایی سپاه برشمرد و خاطرنشان کرد: طیف متنوعی از موشکهای انداز‌های بیشمار همراه با نیروی انسانی مومن و رشید دریادل که قادر هستند صحنه دریا را به می‌دانی برای نشان دادن شجاعت‌ها و شهامت‌های ملت تبدیل کنند، از دیگر جلوه‌های این اقتدار است. فرمانده کل سپاه با اشاره به ظرفیت معنوی و رزمی رزمندگان و دریادلان جوان نیروی دریایی سپاه و شور، نشاط و انگیزه والای آن‌ها برای حضور در میدان‌های سخت و پر خطر، تاکید کرد: اینها همان رویش‌های هستند که نشان می‌دهد سردار سلیمانی‌ها همچنان در سپاه زنده و در حال رویش هستند و این سرزمین هرگز از وجود این‌گونه مردان تهی نخواهد شد. فرمانده کل سپاه در پایان با گرامیداشت سالروز شهادت سردار پر افتخار و جاودانه سپاه اسلام حاج قاسم سلیمانی که صحنه‌های بزرگی را در جهان اسلام برای برای مقابله با دشمنان کینه‌توز اسلام پی‌ریزی کرد، گفت: حاج قاسم فتح و ظفر را برای همه مسلمانان به ارمغان آورد و دشمنان را در تغییر نقشه سیاسی جهان اسلام ناکام گذارد و شکست‌های آشکاری را به جبهه دشمنان امت اسلامی از جمله آمریکا و رژیم صهیونیستی به ویژه در صحنه مقابله با تروریسم تکفیری و داعش تحمیل کرد. انتهای پیام /
به گزارش خبرگزاری فارس از مشهد، آیت‌الله سید مصباح عاملی مدیر حوزه علمیه خراسان با صدور پیامی ارتحال «علامه مصباح یزدی» را تسلیت گفت. متن این پیام به شرح زیر است: بسم‌الله الرحمن الرحیم «بنده نزدیک به چهل سال است که جناب آقای مصباح را می‌شناسم و به ایشان به‌عنوان یک فقیه، فیلسوف، متفکر و صاحب‌نظر در مسائل اساسی اسلام ارادت قلبی دارم، اگر خداوند متعال به نسل کنونی ما این توفیق را نداد که از شخصیت‌هایی مانند علامه طباطبایی و شهید مطهری استفاده کند، اما به لطف خدا این شخصیت عزیز و عظیم‌القدر، خلأ آن عزیزان را در زمان ما پر می‌کند» رهبر معظم انقلاب اسلامی حضرت امام خامنه‌ای مدظله‌العالی – شهریور ۱۳۷۸ در سالروز شهادت سیدالشهدای مقاومت، سردار پرافتخار اسلام شهید حاج قاسم سلیمانی رضوان‌الله‌علیه، روح ملکوتی چراغ روشنی‌بخش حوزه‌های علمیه و عمار بصیر و نستوه انقلاب اسلامی، حضرت آیه‌الله محمدتقی مصباح یزدی قدس‌سره‌الشریف به ملکوت اعلی پیوست. آن فقیه مجاهد و فیلسوف فرزانه، پشتوانه‌ای مستحکم برای مبانی فکری و اعتقادی نظام مقدس جمهوری اسلامی بود و در طول دوران حیات پربرکتش، در جبهه‌های مختلف فکری و فرهنگی، برای إعلای کلمۀ الله و دفاع از جبهۀ حق و حقیقت ایثارگرانه رزمید و از هیچ لومۀ لائمی نهراسید. خیل عظیم شاگردان ایشان و نیز انبوه آثار نورانی و پربرکتشان در حوزه‌های گوناگون علوم اسلامی، باقیات صالحاتی برای روح آن فقید سعید و نیز راهنمایی جاودان برای امت مسلمان و مجاهد خواهد بود. اینجانب به نمایندگی از تمامی علماء، فضلاء و حوزویان انقلابی استان‌های خراسان، این ضایعۀ مؤلمه و ثلمۀ جبران‌ناپذیر را به محضر مقدس حضرت بقیه‌الله‌الأعظم ارواحنافداه، رهبر عزیز انقلاب اسلامی حضرت امام خامنه‌ای مدظله‌العالی، حوزه‌های علمیه، خاندان و فرزندان گرامی و همۀ شاگردان و ارادتمندان ایشان تسلیت و تعزیت عرض نموده و اعلام می‌دارم که سربازان صدیق نظام اسلامی در حوزه علمیۀ خراسان، بر عهد وثیق خود با ولایت‌فقیه استوار مانده و با تمام توان می‌کوشند تا با جهاد علمی و عملی، رهرو ثابت‌قدمی برای این راه باشند، ان‌شاءالله. سید مصباح عاملی مدیر حوزه علمیه خراسان ۱۳ دی‌ماه ۱۳۹۹ انتهای پیام / ۷۰۰۴۵
به گزارش خبرگزاری فارس، دکتر علی دارابی به مناسبت درگذشت آیت‌الله مصباح یزدی، یادداشتی را در صفحه اجتماعی خود منتشر کرد. وی در آغاز با بیان اینکه آیت‌الله مصباح یزدی، فقیه، مجتهد، خطیب، نویسنده، فیلسوف و روحانی مشهور ایرانی بود و فقدان او ضایعه‌ای سنگین برای جامعه علمی کشورمان محسوب می‌شود آورده است: با نام و آثار «مصباح یزدی» از قبل از انقلاب آشنا بودم، نشریات مؤسسه در راه حق از طریق اشتراک پستی که داشتم را مرتب از قم دریافت می‌کردم و با پیروزی انقلاب اسلامی هم در برنامه‌های تلویزیونی در کنار تئوریسین بزرگ انقلاب اسلامی شهید مظلوم آیت‌الله دکتر بهشتی و دکتر سید عبدالکریم سروش، او را می‌دیدم که در مناظره با سران حزب توده چون نورالدین کیانوری، احسان طبری و چریک‌های فدایی خلق چون فرخ نگهدار حضور داشت و به «نقد فلسفه مارکسیسم و اثبات برتری اسلام» می‌پرداخت. استاد ارتباطات دانشگاه در ادامه به فعالیت مرحوم آیت‌الله مصباح یزدی در اصلاح امور دانشگاه‌ها و مسئولیت «دفتر همکاری حوزه و دانشگاه» اشاره و خاطرنشان کرده است: با شکل‌گیری دولت سید محمد خاتمی در دوم خرداد ۱۳۷۶ موسوم به اصلاحات او که خطر «رادیکالیسم و افراطی‌گرایی» را در پرتو شعارهای «جامعه مدنی» به درستی درک کرده بود از تریبون نماز جمعه تهران سخنرانی‌ها و مقالات به «روشنگری» پرداخت و البته آماج حملات و تخریب هم قرار گرفت اما هنر بزرگ «مصباح یزدی» ثابت قدمی در اندیشه و اعتقاداتش بود. دکتر دارابی ادامه داده است: در میان وجوه شخصیتی او «فیلسوف حوزه» از نظر من بیش از هر ویژگی برتری دارد. او فیلسوف اسلامی کم نظیری بود؛ درباره عقاید، دیدگاه‌ها و نقدهای وارده به ایشان به تفصیل در کتاب «جریان‌شناسی سیاسی در ایران» و «فقه سیاست و حکومت» به تفصیل نوشته‌ام. وی در پایان با اشاره به دیگر فعالیت‌های مرحوم آیت‌الله مصباح یزدی به عنوان عضو مجلس خبرگان رهبری، جامعه مدرسین حوزه علمیه قم و رئیس موسسه پژوهشی و علمی امام خمینی (ره) تصریح کرده است: او سهم نقش بزرگی در روشنگری و بیداری حوزه و دانشگاه در تاریخ معاصر ایران داشت، خدایش بیامرزد و مشمول رحمت ورضوان الهی خود قرار دهد. انتهای پیام /
ابراهیم کوچک زایی امروز در گفت و گو با خبرنگار فارس در زاهدان اظهار کرد: با اجرای طرح مشترک اداره نظارت بر اماکن عمومی و شبکه بهداشت و اصناف شهرستان به منظور پیشگیری از شیوع ویروس کرونا، از تعداد ۷۶ واحد صنفی بازدید به عمل آمد. کوچک زایی بیان کرد: در اجرای این طرح تعداد ۱۰ واحد صنفی متخلف به دلیل عدم رعایت مصوبات ستاد پیشگیری از بیماری کرونا با دستور مقام قضائی پلمب شدند. فرمانده انتظامی شهرستان خاش خاطرنشان کرد: شهروندان در صورت مشاهده هرگونه فعالیت غیرقانونی صنفی، مراتب را از طریق تماس با شماره تلفن ۱۱۰ به پلیس اطلاع‌رسانی کنند. انتهای پیام / ۳۱۳۹
به گزارش خبرگزاری فارس، دومین ویژه‌برنامه تلویزیونی یازدهمین جشنواره مردمی فیلم عمار با معرفی برگزیدگان بخش «ملت قهرمان» شب گذشته از شبکه افق روی آنتن رفت. این دوره از جشنواره به دلیل همه‌گیری بیماری کرونا و لزوم رعایت پروتکل‌های بهداشتی، اکران‌ها و برنامه‌های این دوره جشنواره، به دو صورت آنلاین و تلویزیونی برگزار می‌شود. در ابتدای این ویژه‌برنامه، بعد از پخش کلییپی از «علی عطار» خواننده لبنانی که سال گذشته در کمتر از ۲۴ ساعت، قطعه‌ای را درباره شهید حاج قاسم سلیمانی اجرا و خوانده بود، مهدی لارویی، کارگردان مستند «قائد الحشد» و «تفنگچی‌های پاوه» در استودیوی برنامه حاضر شد و درباره تولید مستند «قائدالحشد» توضیح داد و گفت: ما با تهیه‌کننده کار آقای سیدهاشم موسوی ارتباط داشتیم، ایشان قبلا مستندی درباره ابومهدی المهندس ساخته بودند، بعد از شهادت ابومهدی دوست داشتیم کاری درباره ایشان بسازیم. این شد که تصمیم گرفتیم سفری به عراق داشته باشیم که نهایتا منجر به ساخت مستند «قائدالحشد» شد. وی افزود: در میان رزمندگان حشدالشعبی وقتی می‌فهمیدند که ما ایرانی هستیم فکر می‌کردند که ما هر روز رهبری را می‌بینیم و می‌گفتند سلام ما را به ایشان برسانید. این کارگردان درباره زمان تولید مستند گفت: وقتی ما رفتیم عراق، اخبار را که رصد کردیم فهمیدیم که کرونا در ایران شروع‌شده، به همین دلیل، وقتی مردم می‌فهمیدند ایرانی هستیم می‌ترسیدند که کرونا داشته باشیم. نهایتا هم به خاطر مسدود بودن راه‌ها، مجبور شدیم با سخنی و از راه زمینی به ایران برگردیم. لارویی ادامه داد: زیاد به عراق سفر می‌کنم و هر دفعه سوژه‌های زیادی را می‌دیدم که قابلیت ساخته‌شدن داشتند. بعد از پخش بخش‌هایی از مستد «قائد الحشد»، لاروبی در ادامه سخناش عنوان کرد: برای تدوین و منابع آرشیوی، خیلی زحمت‌کشیده شد که منابع زیادی بود، به همین خاطر هم پروسه تولید طولانی شد. این کارگردان تصریح کرد: ما وقتی وارد آمرلی شدیم، آن‌قدر که عکس حاج قاسم می‌دیدیم فکر می‌کردیم ایران هستیم. وقتی هم می‌فهمیدند که ایرانی هستیم، خیلی ما را تحویل می‌گرفتند. در ادامه این ویژه‌برنامه، بعد از پخش بخش‌هایی از مستند «مکتب سلیمانی در روستای قنات ملک» درباره شهید سلیمانی، برگزیدگان بخش ملت قهرمان معرفی و تقدیر شدند. رحیم مخدومی که به نمایندگی از هیئت داوران بخش «ملت قهرمان» در استودیوی برنامه حاضر شده بود، پیش از اهدای جوایز در سخنانی گفت: ۱۲۱ اثر در بخش ملت قهرمان رسیده بود که از این تعداد ۲۶ اثر در بخش مسابقه حضور پیدا کرده بودند. وی پس از معرفی تعدادی از آثار بخش ملت قهرمان عنوان کرد: آثار خوب زیادی رسیده بود منتها مجبور بودیم که از میان اینها به تعداد کمی جایزه بدهیم. می‌بینیم که هر سال، رشد و تعالی آثار بیشتر می‌شود. بنابراین گزارش، هیئت داوران بخش مستند «ملت قهرمان»، متشکل از رحیم مخدومی، علی‌محمد مودب و محمد تقی فهیم، ضمن تقدیر از اثر «روایت جهاد» به کارگردانی «میلاد امینی موحد»، لوح افتخار این بخش را به علت «توجه به بحران اقتصادی، حضور آتش به اختیار و فعالانه جوان و نگاه درست فیلمساز به کار جمعی» به اثر «بن‌بست شکن» به کارگردانی «علی سرو» و اثر «همه فرزندان من» به کارگردانی «مهدی رسول پور هدایتی» به علت «توجه به در برگیری جغرافیایی، حضور متنوع و رنگارنگ مردم در عرصه فعالیت‌ها و ایثار اجتماعی» اهدا کرد. همچنین فانوس این بخش به اثر «اگلانتین» به کارگردانی «سمیه ذاکری» به علت «نگاه سنجیده فیلمساز به موضوع استراتژیک در راستای امنیت کشور و استفاده به جا از آرشیو و بازسازی» تعلق گرفت. در ضمن در بخش قاب اول به علت «پرداخت خلاقانه و موجز به یک موضوع بزرگ و مهم» به اثر «اولین خط» به کارگردانی «مهدی دشتبان زاده» لوح افتخار اهدا شد. «اگلانتین» نام کشتی تجاری ایران است که در فروردین ۱۳۹۱ در حال بازگشت از کشور برزیل، توسط دزدان‌دریایی سومالی دزدیده می‌شود اما نیروی دریایی ارتش جمهوری اسلامی ایران آن را آزاد می‌کند. جوایز این بخش، توسط خانواده شهید رسول خالقی پور امضا شده بود. امسال، به دلیل بیماری کرونا و لزوم رعایت دستورالعمل‌های بهداشتی، خانواده‌های شهدا در جشنواره حضور ندارند. خانم ذاکری خطیر در سخنانی پس از دریافت فانوس این بخش در سخنانی گفت: این هدیه را به امیر دریادار سیاری و تکاروان نیروی دریایی ارتش که کیلومترها دورتر از وطن‌مان مشغول اجرای ماموریت‌های پیچیده و خطرناک هستند اهدا می‌کنم. علی سرو نیز در سخنانی کوتاه گفت: من از جشنواره عمار تشکر می‌کنم که امکان حضور و دیده شدن اثرمان را فراهم کرد، آثاری که برخی جشنواره‌ها به دلیل نگاه‌های سیاسی اجازه حضور نمی‌دهند. بنابراین گزارش، در ادامه این ویژه‌برنامه، بخش «قصه ما» در تارنمای عمارفیلم رونمایی شد. در این سایت، علاقمندان می‌توانند سوژه‌هایی را که دوست دارند درباره آنها فیلمی ساخته شود، در این سایت ثبت کنند. با توجه به همه‌گیری ویروس کرونا، براساس اعلام دبیرخانه جشنواره، از ۱۱ تا ۱۹ دی‌ماه، آثار منتخب جشنواره در بخش‌های «مستند»، «داستانی»، «ویانمایی»، «نماهنگ»، «فیلم ما» و «کلیپ و موشن‌گرافیک»، از طریق سایت عماریار به نشانی Ammaryar. ir به نمایش درمی‌آیند. همچنین ویژه‌برنامه تلویزیونی جشنواره نیز هر شب ساعت ۲۱ از شبکه افق به روی آنتن می‌رود.
به گزارش خبرگزاری فارس، شب گذشته در هفته هفدهم رقابت لیگ برتر انگلیس، آستون ویلا ۲ بر یک از منچستریونایتد شکست خورد. دین اسمیت، سرمربی ویلایی‌ها معتقد است شاگردانش خوب بازی کردند. او گفت: بازی سختی را پشت سرگذاشتیم. ما از ابتدا تلاش زیادی کردیم اما به نتیجه ایی که می‌خواستیم نرسیدیم. اسمیت افزود: می‌توانستیم از این بازی امتیاز بگیریم. به خصوص که داور یک ضربه پنالتی علیه ما گرفت که فکرمی کنم واقعا آن حرکت پنالتی نبود. او ادامه داد: بازی ما در نیمه اول خیلی عالی نبود. از شرایطی که باید داشته باشیم، دور بودیم. اما در ۴۵ دقیقه دوم خیلی بهتر شدیم. کیفیت بهتری را نشان دادیم و موقعیت‌های زیادی را هم بوجود آوردیم. امیدوارم همیشه در حد این ۴۵ دقیقه در مسابقات ظاهر شویم. به هر حال فکر می‌کنم شایسته باخت نبودیم. در این مسابقه آنتونی مارسیال ۴۰ و برونو فرناندز ۶۱ (پنالتی) برای یونایتد گل زدند. برتراند ترائوره دقیقه ۵۸ تک گل آستون ویلا را زد. انتهای پیام /
به گزارش خبرگزاری فارس از سمنان، حسن روحانی، رئیس‌جمهور پیرو مکاتبه استاندار سمنان و در پاسخ به این مکاتبه با موضوع اعلام پروژه‌های عمرانی در حال احداث استان، دستور بررسی فوری و مساعدت در تأمین اعتبار برای تکمیل و بهره‌برداری از طرح‌های عمرانی استان را صادر کرد. محمود واعظی، رئیس دفتر و سرپرست نهاد ریاست جمهوری در مکاتبه‌ای با معاون رئیس‌جمهور و رئیس سازمان برنامه و بودجه کشور که رونوشت این مکاتبه به استانداری سمنان ارسال‌شده است، با اشاره به مکاتبه استاندار سمنان با رئیس‌جمهور و اعلام پروژه‌های عمرانی استان و دستور رئیس‌جمهور مبنی بر بررسی فوری طرح‌ها، عنوان کرد: رئیس‌جمهور در پاسخ به این مکاتبه پی‌نوشت کرده‌اند: «فوری بررسی شود. به طرح‌های مهم که تا اردیبهشت ۱۴۰۰ قابل‌افتتاح است، کمک شود. اگر از حساب خزانه نیاز است، اعلام کنند». استاندار سمنان در مکاتبه خود با رئیس‌جمهور با معرفی و تشریح ۱۱۰ پروژه نیمه‌تمام استان، خواستار مساعدت ویژه رئیس‌جمهور جهت تأمین اعتبار به‌منظور تکمیل این پروژه‌ها شده بود. استاندار سمنان اعتبار موردنیاز جهت تکمیل طرح‌های نیمه‌تمام با پیشرفت فیزیکی بالای استان را مبلغ ۱۳ هزار و ۱۷۶ میلیارد و ۷۸۰ میلیون ریال اعلام کرده است. از ۱۱۰ پروژه معرفی‌شده، سه پروژه متعلق به شرکت برق منطقه‌ای سمنان، یک پروژه اداره کل آموزش فنی و حرفه‌ای، یک پروژه اداره کل حفظ آثار و نشر ارزش‌های دفاع مقدس و یک پروژه بنیاد شهید و امور ایثارگران استان است. یک پروژه متعلق به اداره کل تعاون، کار و رفاه اجتماعی، یک پروژه سازمان گسترش و نوسازی صنایع ایران، دو پروژه جهاد دانشگاهی، سه پروژه شرکت آب منطقه‌ای سمنان، پنج پروژه دانشگاه سمنان، دو پروژه دانشگاه صنعتی شاهرود، یک پروژه دانشگاه دامغان، یک پروژه اداره کل میراث فرهنگی، صنایع‌دستی و گردشگری استان، ۱۲ پروژه شرکت آب و فاضلاب، ۱۵ پروژه اداره کل ورزش و جوانان استان و سه پروژه اداره کل راهداری و حمل‌ونقل جاده‌ای استان است. همچنین هفت پروژه مربوط به اداره کل راه و شهرسازی استان، ۲۰ پروژه اداره کل نوسازی، توسعه و تجهیز مدارس استان، هفت پروژه، دانشگاه علوم پزشکی و خدمات بهداشتی درمانی سمنان، هفت پروژه دانشگاه علوم پزشکی و خدمات بهداشتی درمانی شاهرود، ۱۶ پروژه اداره کل راه و شهرسازی شرق استان سمنان و یک پروژه متعلق به پارک علم و فناوری استان سمنان است. انتهای پیام / ۷۴۰۰۷ / ز / م / س
به گزارش خبرنگار پارلمانی خبرگزاری فارس، به گزارش روابط عمومی مرکز پژوهش‌های مجلس شورای اسلامی، همایش ملی «آسیب‌شناسی عملکرد مناطق آزاد در کشور با تاکید بر اصلاح قانون در راستای بند ۱۱ سیاست‌های کلی اقتصاد مقاومتی» برگزار می‌شود. این همایش با همکاری کمیسیون اقتصادی مجلس و مرکز پژوهش‌های مجلس شورای اسلامی در تاریخ سه‌شنبه ۱۶ دی‌ماه ۱۳۹۹ از ساعت ۸ تا ۱۰ و با حضور دستگاه‌های اجرایی کشور و صاحب‌نظران اقتصادی با هدف «ارزیابی و آسیب‌شناسی عملکرد مناطق آزاد در ایران» و «استخراج رویکرد نظری و عملی به اصلاح قانون مناطق آزاد در ایران» برگزار خواهد شد. محور‌های این همایش عبارتند از: - جایگاه مناطق آزاد در نظریات و تجربه‌های متاخر تجارت بین‌المللی - روش‌های ایجاد مناطق آزاد در تجربیات موفق جهانی - آسیب‌شناسی تجربه ایجاد مناطق آزاد در ایران - پیش نیاز‌ها و الزامات موفقیت مناطق آزاد - دلایل عدم موفقیت مناطق آزاد در رسیدن به اهداف قانونی روش‌های افزایش صادرات و جذب سرمایه گذاری خارجی در مناطق آزاد - نحوه تکمیل زیرساخت‌های اساسی مناطق آزاد - روش‌های مطلوب اداره مناطق آزاد - ضرورت یا عدم ضروت توسعه کمی و جغرافیایی مناطق آزاد - هدفمند شدن و ارتقای شفافیت در معافیت‌های مالیاتی این مناطق - روش‌های ارتقای شفافیت در فرآیند‌های ورود و خروج کالا در مناطق آزاد - محور‌های اصلاح قانون مناطق آزاد و ارایه پیشنهاد‌های قانونی مطابق اعلام روابط عمومی مرکز پژوهش‌ها، با توجه به شرایط کرونا، سخنرانان و نمایندگان دستگاه‌ها و نهاد‌ها به صورت حضوری در سالن شهید مدرس این مرکز ارائه بحث خواهند نمود و سایر مدعوین و علاقه‌مندان می‌توانند جهت شرکت در این همایش از طریق وبینار در روز برگزاری نشست به سایت این مرکز به آدرس rc. majlis. ir مراجعه نمایند. انتهای پیام /
به گزارش خبرگزاری فارس از آستارا، سید سجاد موسوی صبح امروز در جمع خبرنگاران اظهار کرد: از آغاز سال تحصیلی تاکنون با هدف فراهم کردن زیرساخت‌های آموزش غیرحضوری در پیام‌رسان شاد، ۱۷ دستگاه تبلت و تلفن همراه خریداری و در بین دانش‌آموزان نیازمند اهدا شده است. وی ارزش ریالی این تعداد تبلت و تلفن همراه اهدایی توسط خیرین را حدود ۵۱ میلیون تومان برآورد کرد و افزود: با پی‌گیری‌های صورت‌گرفته و مساعدت اداره‌کل آموزش و پرورش استان گیلان دو دستگاه تلفن همراه دیگر نیز طی روزهای آینده به دست دانش‌آموزان نیازمند شهرستان آستارا می‌رسد. به گفته مدیر آموزش و پرورش شهرستان آستارا پیش از این نیز، ۲۰۰ بسته کیف و لوازم‌التحریر به همت اوقاف و امور خیریه، سپاه ناحیه، اتحادیه انجمن‌های اسلامی، خیرین و سازمان‌های مردم نهاد به ارزش ۱۷ میلیون تومان در بین دانش‌آموزان مناطق روستایی عشایری شهرستان آستارا توزیع‌شده است. موسوی با بیان اینکه در روستاهای فاقد زیرساخت‌های مخابراتی نیز درس‌نامه‌های خودآموز در اختیار دانش‌آموزان قرار می‌گیرد، تصریح کرد: نیروهای ستادی آموزش و پرورش شهرستان آستارا تمام تلاش خود را می‌کنند تا دانش‌آموزی به دلیل محرومیت مالی یا نبود زیرساخت مخابراتی از امر تحصیل باز نماند. به گزارش فارس، ۱۸ هزار نفر از دانش‌آموزان این شهرستان در ۱۶۰ آموزشگاه دولتی و غیردولتی مشغول به تحصیل هستند که به دنبال تعطیلی مدارس از یک آذر ۹۹ فعالیت‌های آموزشی و پرورشی مدارس از طریق صداوسیما، پیام‌رسان شاد، تلفن گویا و توزیع درس‌نامه انجام می‌شود. انتهای پیام / ۸۴۰۰۷
گروه دیدگاه: یکسال است که نه فقط ملت ایران بلکه امت اسلام و همه آزادیخواهان و عدالت طلبان جهان دلتنگ مردی هستند که هرچه زمان می‌گذرد ابعاد عمیق شخصیتی، نگاه دقیق راهبردی و افق قدسی او بیشتر عیان و نمایان می‌شود. جمعیت ده‌ها میلیونی در تشییع او از نجف وکربلا در عراق تا شهرهای ایران، عاشقانه کسی را تا اعلی علیین بهشت بدرقه کردند که کمر تروریستهای تکفیری را شکانده و به سیطره داعش پایان داده است. اما گذر زمان به کمک ما آمده است تا کمی از زلال معرفت و حکمت او بنوشیم و در مکتب پربرکت او گام برداریم و درک کنیم که کار بزرگ او فراتر از فراری دادن آدمکش‌های داعشی بوده است. حاج قاسم ما کاری کرده کارستان! او با توکل به حضرت احدیت و با تمسک به ثقل اکبر و توسل به اهل‌بیت (ع) و تلاش و تقوایش «اتاق فکر کفر» را از کار انداخته است. قدر قدرتی چون آمریکا هر جا در منطقه ما نقشه‌ای کشیده، سازی کوک کرده، سناریویی را سامان داده، عده و عده خود را به میان آورده و همه آنچه که در چنته داشته را بکار گرفته تا به سودای خاورمیانه آمریکایی نزدیک و نزدیک‌تر شود با یک مانع بزرگ و حریف همیشه حاضر در سخت‌ترین میادین و بزنگاه‌ها مواجه بوده است: «قاسم سلیمانی» قرار بود داعش را بر منطقه حاکم کنند، مقاومت را خلع سلاح نمایند، نسخه «اسلام وارونه» را برای آیندگان بپیچند، «اسلام آمریکایی» را بر صدر بنشانند و عزت و شرف و غیرت را پای فکر سازشکارانه ذبح کنند و … خب! طبیعی است که ۷ هزار میلیارد دلار هم خرج نمایند اما هرچه کردند نشد و کارگر نیفتاد، چرا؟ چون «مقاومت» در دل و جان مجاهدان اسلامی روییده، تنومند و برومند شده است. ایدئولوژی مقاومت، تکنولوژی و هژمونی نظام سلطه و سلطنت شیطانی آمریکایی_صهیونیستی را به چالش کشید و حاج قاسم، قهرمان بزرگ این صحنه تاریخی است. در زمان حیاتش، حریف را بارها شکست داد و داغ خاورمیانه با مختصات آمریکایی را بر دل اشرار و اشقیای عالم گذاشت. پس از شهادتش نیز ضربه آخر را زد: «آمریکا باید از منطقه اخراج شود» و این مطالبه‌ی امروز و خواست همه کشورهای مستقل و آزادی‌خواه است. کابوس کاخ سفید پس از ترور حاج قاسم، این بار «شهید سلیمانی» است که یک امت غیور خونخواه اویند. حاج قاسم ما قبل از آنکه شهید شود، به مقام شهید و شهود رسیده بود و اساسا راز این همه محبت و محبوبیت و برکت او این بود که چهل سال «مدافع حرم» بود؛ چون او از همان ابتدا دریافته بود و به باور رسیده بود که «جمهوری اسلامی حرم است» و پای این اعتقاد ناب ایستاد و به آرزویش رسید. این فراز بلند و عمیق وصیتنامه او را باید با جان و دل بخوانیم که الحق درس‌آموز و خواندنی است: «امروز قرارگاه حسین‌بن علی، ایران است. بدانید جمهوری اسلامی حرم است و این حرم اگر ماند، دیگر حرم‌ها می‌مانند. ا گر دشمن، این حرم را از بین برد، حرمی باقی نمی‌ماند، نه حرم ابراهیمی و نه حرم محمدی (ص)». و بالاخره باید گفت؛ امروز میراث حاج قاسم، جبهه مقاومتی است که دست برتر را در تحولات منطقه دارد، از دشمن ولو اینکه شیطان بزرگ باشد نمی‌هراسد، افق و آینده او روشن است، یک ید واحد است و به این توانایی رسیده که هر موقع اراده کند معادلات جبهه غربی- عبری -عربی را بهم بزند. و شهادت حاج قاسم، قدرت مقاومت را مضاعف کرد، همچنانکه فارین پالیسی چند ماه پس از شهادت او، به این مساله اعتراف کرد و در گزارشی نوشت: ایران پس از ترور ژنرال سلیمانی، استراتژی نظامی منطقه‌ای خود را با موفقیت دو برابر کرده است. و همه این برکات و موفقیت‌های مقاومت، مرهون مردی است که زنده‌تر از همیشه در میان ماست. نصرت بزرگ اخراج آمریکا از منطقه و اسقاط رژیم صهیونیستی است که خیلی دور نخواهد بود؛ ان شاء الله. انتهای پیام /
به گزارش گروه سیاسی خبرگزاری فارس، حجت‌الاسلام ابوالقاسم علیزاده کارشناس مسائل سیاسی در مورد مسئله تحریف یادداشتی نوشت که متن آن به شرح ذیل است: این روزها که حوادث و پدیده‌های مهم و اثرگذار در هم تنیده‌اند، حامل پیامی برای وجدانهای بیدار و تشنگان عدالت و کرامت و امنیت جهانی والبته ملتهای دربند و مظلوم است. از طرفی ایام فاطمیه یادآور فریادهای حماسی اول شهیده حریم امامت و ولایت است، او که سر حدیث لولاک و رمز بقای ثمره مجاهدات همه انبیای الهی و راز ماندگاری شریعت ناب محمدی و حفظ جوهره امامت و ولایت علوی بود، که اگر نبود نقش‌آفرینی و ایثار این ذخیره الهی معلوم نبود چگونه اثری از اسلام و شریعت نبوی باقی می‌ماند. اگر چه این یگانه حامی امامت، عاقبت با تیغ مرموز تحریف اهالی فتنه در جریان سقیفه (این مادر همه فتنه‌ها) شهد شیرین شهادت را نوش کرد و مظلومانه‌ترین ترور را به آغوش کشید. اما وقتی در جریان مبارزه سخت و طاقت فرسایش با تشنگان قدرت و بردگان پلشت دنیا، دست فرزندانش را می‌گرفت و در جوار شهدای احد سفره دل را کنار تربت حمزه سید الشهدا باز نمود، آه سردی از دل برکشید و علت اصلی ناله‌ها و گریه‌های سوزناکش را بی وفائی و بی بصیرتی امت رسول خدا بیان داشت و در پاسخ فردی که پرسید اگر علی علیه‌السلام حق است پس چرا سکوت کرده و علیه اهالی فتنه‌ی سقیفه قیام نمی‌کند؟ فرمود: «انسیتم قول رسول‌الله من کنت مولی فعلی مولاه …. مثل الامام کمثل الکعبه اذ توتی و لا تاتی» چه زود فراموش کردید فرمایش پیامبرتان را که در غدیر خم فرمود هرکس را که مولای او منم ازاین پس علی مولای اوست. زیرا که مثل امام مثل کعبه خانه خداست، و چون پیرامون آن طواف می‌کنید باید که پیرامون امامتان علی نیز طواف کرده و راه رستگاری و عاقبت بخیری را از او طلب نمائید. همان بانویی که با دل پرخون در خطبه‌ای از سر اتمام حجت فرمود: فجعل الله اطاعتنا نظاما للمله و امامتنا امانا للفرقه. اینجا بود که منطق الهی و قوی او را بر نتافتند و عاقبت با حربه تحریف و قلب حقایق و با شعار ید الله مع الجماعه و حسبنا کتاب الله، فاطمه را که تنها سد محافظ مولا علی علیه‌السلام بود از سر راه برداشتند و با موجی فتنه گون پاسخ ندای او را که از پشت درب خانه فریاد می‌زد ایهاالضالون المکذبون ماذا تقولون و ماذا تریدون؟ با آتش و لگد و سیلی دادند تا شمع وجود او را که تنها حامی ولایت بود خاموش نمایند و بدینوسیله بتوانند امامش را دست‌بسته بسوی مسجد برای بیعت با ثمره فتنه سقیفه ببرند و او نیز با اینکه کانون درد بود وقتی بهوش آمد در پی علی فریاد کنان برآمده و در مسجد به سلمان فرمود: از چه باید صبر کنم و خاموش باشم در حالی که اینان یریدون قتل علی، و وقتی شنید این پیام مولاست که امر این دنیا خواهان مست قدرت را به خدا و قیامت واگذار، دست هایش که بسوی آسمان برای نفرین بالا رفته بود به ناگاه پایین افتاد و با اعتماد و ایمانی راسخ فرمود: اذن اصبر و اسکت. که اگر نبود تحریف حقایق و واقعیت‌هایی که برای سرنوشت امت، بعد از نبی ترسیم گردیده بود؛ هرگز حضرت زهرا (س) کشته نمی‌شد و امت نیز دچار تفرقه و تشتت نمی‌گردید. و بدینسان تا کنون آثار مرموز و ویرانگر فتنه سقیفه دامن مسلمانان را نمی‌گرفت. همزمانی این ایام پر پیام فاطمیه با حماسه بزرگ ۹ دی که خود انقلابی دیگر بود و واکنشی در برابر کنشی فتنه گون و مرموز که داشت می‌رفت با موج سبز و مخملینی که براه افتاده بود، دار و ندار و هست ونیست انقلاب و نظام مکتبی برامده از آن، به باد فنا سپرده بشود؛ خبر از تکرار تاریخ می‌دهد اما اینبار وقتی امت با بصیرت و آگاه، دستهای پشت پرده نفاق و فتنه را بخوبی تشخیص داد و علیرغم کپ کردن خواص بی بصیرت، فرمان اصلی موج فتنه ۸۸ را در دست بیگانگان و اپوزسیون داخل و خارج کشور و دشمنان فرهنگ عاشورایی و غدیری دید، بجای اعتماد به سران فتنه و تبعیت از آدرس غلط آنان، تن به تحریف حقایق نداده و از انگشت اشاره امام و رهبر فرزانه و حکیم خود پیروی نمود و با خلق حماسه حضور پرشور و عاشورایی نهم دی، اجازه نداد دشمن بین امت و امام فاصله ایجاد کند. اینجا نیز پیاده‌نظام خصم دون با حربه مرموز تحریف در برابر جبهه حق صف‌آرایی کرده بود والا همه و همه، حتی خود سران فتنه هم اذعان داشتند که موضوع تقلب در انتخابات، ادعایی پوچ و بی‌اساس بوده است، این بار تحریف امام و خط امام از طرفی، تحریف تاریخ پرافتخار انقلاب و دفاع مقدس و حماسه‌های سرداران سپاه اسلام از طرفی دیگر داشت شعله‌های آتش فتنه را تا بدانجا برافروخته می‌کرد که اگه موفق می‌شدند، چوبه‌های دار برای حاج قاسم سلیمانی‌ها بپا می‌گردید تا بجرم رشادتها و دفاع مقدسشان برای حفظ شرف و آبرو و وجب به وجب خاک پاک میهنمان ایران بدون محاکمه به دار آویخته و یا آنکه شهدا را از دل خاک بیرون می‌کشیدند ودر محکمه شیطانیشان محاکمه می‌کردند که چرا خونین‌شهر را آزاد کردید و متجاوزان بعثی را از وطن بیرون راندید. درود خدا بر این ملت بزرگ و بی‌نظیر که با داشتن سرمایه‌های عظیمی همچون ایمان و اتحاد و بصیرت، سند راست قامتی و غیرت و رشادت و صبوری و ولایت مداری خویش را با مرکب خون امضا کرده و تا پای جان بر سر ارزشها و آرمانهایش ایستاده است. براستی چه سری است که درست در همین ایام، اولین سالگرد سردار دلها، حاج قاسم سلیمانی را باید نظاره‌گر باشیم، سرداری که شور عاشورایی تشییع جنازه‌اش سرآغاز و سرفصل جدیدی شد برای حرکت رو به جلو مقاومت و ایستادگی و اکنون اوج این شور است که در مراسمات بزرگداشتش در اقصی نقاط عالم خبر از زنده بودن آرمان و منطق درست و بحق او می‌دهد که اگر با هوشمندی و بصیرت رهروان راهش، بفضل الهی تیغ تحریف همچنان کند گردیده و این طوفان بپا شده از روی جنازه تحریف گران بدسیرت داخلی و خارجی عبور نماید به زودی خواهیم دید که منطق و مکتب سلیمانی که ریشه در منطق و مکتب امام حسین علیه‌السلام و جریان زلال امامت و ولایت دارد و از چشمه‌سار بعثت و غدیر و عاشورا سیر آب می‌شود، دیری نخواهد گذشت که تمام جهان را خواهد گرفت و وجدانهای تشنه و پاک را سیر آب خواهد ساخت، چه آنکه ملتهای تحت ستم در سراسر گیتی در پی چنین گم‌شده‌ای لحظه‌شماری می‌کنند. کافیست در مواجهه با حربه مرموز و البته خطرناک تحریف، واقعیت سلیمانی و مکتب او که همان حقیقت اسلام ناب است و در سیره و خط مردان مرد تاریخ بویژه امام خمینی (رض) و سیره خلف صالح او امام خامنه‌ای عزیز (مدظله) متجلی است، به روشنی عرضه و شناسانده بشود. بنابراین در هماورد با خصم دون که در دل شب و در حالی که همه در خواب بودند به شکار شیر تک این معرکه آمدند و چه ناجوانمردانه دست ابالفضلیش را قطع و او را به آرزوی دیرینش رساندند، اگر در پی انتقام سخت که حق مسلم همه ملت‌ها و آحاد انسانهای با غیرت و با صلابت روی زمین است هستیم باید نگذاریم سلیمانی بزرگ را دو باره و این‌بار با حربه تحریف شهیدش کنند، اگر آرمان و مکتب سلیمانی همچنان زنده و پویا و الهام‌بخش بماند و به دنیا صادر و عرضه شود، قطعا سخت‌ترین انتقام را یاران سلیمانی رقم زده‌اند. چنانکه مولا و رهبرمان فرمود او چهره ماندگار جهان اسلام و قهرمان همیشه زنده ملی و بلکه جهان اسلام است. سلیمانی زنده است تا تیغ و حربه تحریف کند باشد و ناکارآمد. انتهای پیام /
به گزارش خبرگزاری فارس از تبریز، حجت‌الاسلام والمسلمین سیدمحمدعلی آل‌هاشم با بیان اینکه سردار سلیمانی معمار ارتش بین‌المللی اسلامی بود، اظهار داشت: با شروع جنگ نیابتی استکبار جهانی که با شرکت پیدا و پنهان ده‌ها کشور آمریکایی، اروپایی، آسیایی و آفریقایی همراه شد. امام جمعه تبریز اضافه کرد: عراق و سوریه هدف اصلی حملات قرار گرفت و شرایط این دو کشور تبدیل به یک تهدید بزرگ برای جهان اسلام شد. اما این سردار سلیمانی بود که با نگاه فرصت‌ساز خود از دل این تهدیدها، ارتش بزرگ بین‌الملل اسلامی را به وجود آورد. وی، پایان دادن به دولت آمریکا ساخته داعش را یکی دیگر از جلوه‌های فرماندهی سردار سلیمانی برای شکست استکبار دانست و گفت: این سردار مجاهد با پایمردی و فرماندهی شجاعانه خود توانست نیروهای داعش را در آستانه ورود به دروازه‌های دمشق و بغداد متوقف کند، آنان را به عقب براند و نهایتا در موصل متلاشی سازد و پایان عمر داعش را اعلام کند. نماینده ولی‌فقیه در آذربایجان‌شرقی با بیان اینکه ایران هدف نهایی داعش بود، یادآور شد: داعش قرار بود بعد از تسلط بر این مناطق در نهایت به هدف اصلی خود برسند، یعنی ایران را دچار ناامنی و بی‌ثباتی داخلی کنند و مرزها و شهرهای ما را به آشوب بکشند، اما سردار شهید، حاج قاسم سلیمانی همراه با همرزمانش در قالب مدافعان حرم با این پلیدی و سیاهی، دور از مرزهای ایران وارد جنگ شدند و تهدید داعش را از مرزهای جمهوری اسلامی ایران دور ساختند. حجت‌الاسلام والمسلمین آل‌هاشم، سرعت‌بخشی به سیر تکاملی محور مقاومت را بخش دیگری از اقدامات فرصت‌ساز سردار سلیمانی دانست و تصریح کرد: زمانیکه سردار سلیمانی با آموزش، سازماندهی، تقویت و انسجام گروه‌های مقاومت در قالب مدافعان حرم با گروه‌های تروریستی در منطقه مبارزه می‌کرد، یکی از کارشناسان آمریکایی گفته بود که طی تحولات سال ۲۰۱۱ تاکنون «محور مقاومت» تبدیل به «جریان مقاومت» و در نهایت تبدیل به «اتحاد مقاومت» شده است. امام جمعه تبریز بیان داشت: تعمیق و گسترش جغرافیای مقاومت، تعمیق اخوت بین ملت‌های منطقه و احترام به حاکمیت ملی و تمامیت ارضی کشورها بخشی دیگر از نمایشگاه شکست آمریکا با فرماندهی سردار سلیمانی در غرب آسیاست. انتهای پیام / ۶۰۰۰۱ / س
خبرگزاری فارس- گروه رادیو و تلویزیون: این روزها در سریال «روزهای ابدی» شخصیتی به نام سید عباس موسوی به تصویر کشیده شده است. نقش این روحانی را امیرمحمد زند ایفا کرده و درسریال به نحوه فعالیت وی در روزهای پس از انقلاب توجه شده است. **سیدعباس موسوی کیست؟ «سیدعباس موسوی قوچانی» همان شهید روحانی است که مقام معظم رهبری درباره این شهید فرمودند: آنجا فراموش نمی‌کنم حالاتی را که از شکنجه سخت این برادر برای من و هم زندانی‌ها حاصل شد. سخت‌ترین شکنجه‌ها را آن روزها و در زندان به آقای موسوی دادند. در یک روز ۳ مرتبه او را بردند بازجویی و هر سه بار کتک زدند … این شهید بزرگوار در سال ۱۳۲۴ در روستای کلیدر از بخش سر ولایت قوچان به دنیا آمد. در ۶ سالگی پدرش از دنیا رفت وی در ۱۲ سالگی وارد حوزه علمیه قوچان شد اما تحصیل در حوزه مانع تلاش برای تأمین معاش خود و خانواده‌اش نشد. سید عباس با توصیه و راهنمایی حجةالاسلام والمسلمین شیخ ذبیح‌الله قوچانی برای تحصیل در سطوح عالی حوزه قوچان را به مقصد مشهد ترک کرد و در مدرسه علمیه نواب مشغول به تحصیل شدو از محضر اساتید بزرگواری بهره جست. وی در مشهد با شخصیتهای بزرگواری همچون شهید کامیاب، شهید هاشمی نژاد، مقام معظم رهبری و آیت‌الله واعظ طبسی که در آن زمان محور فعالیتهای مبارزاتی در خراسان علیه رژیم طاغوت به شمار می‌رفتند، آشنا شد و به دلیل مشی فکری اثرگذار در زمره این مبارزان قرار گرفت. در سال ۱۳۵۰ که مقارن با برگزاری جشن‌های ۲۵۰۰ ساله رژیم ستمشاهی بود این شهید در کنار سایر همرزمانش به دستور حضرت امام خمینی (ره) با برگزاری سخنرانی و انتشار اعلامیه مردم را از اهداف شوم رژیم آگاه نمود. درنتیجه این فعالیت‌ها بود که توسط عوامل ساواک دستگیر، زندانی و مورد شکنجه واقع شد. در بحبوحه پیروزی انقلاب شهید موسوی نقشی عمده در سازماندهی مردم در مشهد علیه رژیم داشت پس از پیروزی انقلاب با توجه به آگاهی و بصیرت عمیق ایشان مسئولیت حساس بخش اطلاعات کمیته انقلاب اسلامی را عهده‌دار شد و در این سنگر در مصافی سخت لانه‌های عنکبوتی عناصر پسمانده رژیم شاه، لیبرال‌ها و بخصوص منافقین را درهم‌پیچیده و نابود کرد. در کنار این مسئولیت حساس از حضور در جبهه‌ها و خدمت در پشت جبهه غافل نماند ایشان هرگاه احساس نیاز می‌کرد لباس رزم پوشیده و عازم میدان نبرد می‌شد. سرانجام در عملیات فتح المبین در جبهه شوش در رقابیه در سن ۳۶ سالگی به شهادت رسید. ** «نفوذ»، «خط تماس» یا «روزهای ابدی»؟ درست است این سریال در ۴۴ قسمت تهیه و تولید شده است اما در بهمن سال ۹۷، ۱۰ قسمت از بخش‌هایی از این سریال تحت عنوان «خط تماس» و به عنوان سریال مناسبتی دهه فجر از شبکه یک سیما بروی آنتن رفت. اما زمانی که سریال به روزهای پخش نزدیک می‌شد نام آن از نفوذ به روزهای ابدی تغییر یافت. ** حضور قشر جوان در پیروزی انقلاب داستان اصلی سریال «روزهای ابدی» با این هدف ساخته‌شده که تاثیر منفی حضور بیگانگان را در داخل کشور به تصویر بکشد و در نهایت برای نسل جوان و نوجوان این سوال را پاسخ می‌دهد که چرا به سفارت آمریکا لانه جاسوسی می‌گویند؟ در این سریال سایت‌های مختلف جاسوسی در اقصی نقاط کشور را می‌بینید، مثل سایت کبکان که وظیفه اصلی آن جاسوسی است و گزارش‌هایش را به طور کامل تحویل سفارت آمریکا می‌دهد و از آنجا به وی آی‌ای منتقل می‌کند. بنا به گفته تهیه‌کننده این سریال، بحث کلان این مجموعه تلویزیونی پیرامون حضور قشر جوان در پیروزی انقلاب و تاثیرگذاری آنها در اتفاقاتی است که اوایل انقلاب اسلامی ایران رخ داد که از بهمن سال ۵۷ تا آبان سال ۵۸ روایت می‌شود. علی اکبری افزود: این اتفاق‌ها تا جنگ هشت ساله ایران و عراق و حتی تا امروز هم ادامه دارد و همین جوان‌ها برگ برنده نظام و حاکمیت هستند و تا همین امروز هم شاهد چنین اتفاق‌هایی هستیم. ** «روزهای ابدی» بر اساس مستندات ساخته‌شده است بنابراین گزارش، روزهای ابدی بر اساس مستندات ساخته‌شده است و برای تحقیق و نگارش این سریال بازه زمانی حدود ۴ سال در اختیار شمقدری قرار داشت. این سریال بر اساس استنادهای موجود در سیستم کشور قبل از انقلاب و به نوعی برخورد نیروهای انقلابی با فضاهایی که در اختیار جاسوسی آمریکا بعد از انقلاب بود و همچنین بر اساس استنادهای تاریخی است و مشاور فیلم‌نامه و ناظر کیفی مهدی ارگانی است که از مطلعین این حوزه است و تقریبا تمامی موارد مد نظر با تائید او پیش رفته است. ** سریالی در چند فصل؟ / روایت قصه‌ای در چهار مقطع تاریخی تهران، روستای قرق آباد، خجیر، گنبد و مشهد از لوکیشن‌های اصلی این سریال هستند. همچنین بخش‌هایی از دکورهای این سریال در شهرک سینمایی غزالی ساخته‌شده است مثل لانه جاسوسی و همچنین سایت کبکان در چالوس ساخته‌شده است. این سریال در ۵ فصل ساخته‌شده است. تهیه‌کننده «روزهای ابدی» نیز گفت: نمی‌توانیم بگوییم این سریال فصل‌بندی شده است، اما می‌توانیم آن را از نظر محتوایی به چهار بخش تقسیم کنیم: مقطع پیروزی انقلاب، مباحث مربوط به گنبد، اتفاق‌های مریوان کردستان و اتفاق‌های تسخیر لانه جاسوسی آمریکا. این چهار مقطع مدنظر کارگردان و نویسنده بوده و سعی شده قصه در این چهار مقطع روایت شود. ** بازیگرانی که با این سریال معرفی می‌شوند شاید آنچه بیش از پیش در این سریال خودنمایی کند، تعداد بازیگران آن باشد. جمعی از چهره‌های قدیمی بازیگری و چهره‌های جدیدی که با این سریال اولین کار حرفه‌ای شان را بازی می‌کنند. تهیه‌کننده «روزهای ابدی» در این باره گفت: بالای ۱۰ بازیگر چهره در این سریال بازی کردند و از ۱۰ بازیگر جوانی که با این سریال به دنیای هنر معرفی می‌شوند، سه بازیگر در نقش‌های اصلی بازی می‌کنند. امین اسکندریان، کیمیا اکرمی و یلدا افشارنیا از جمله این بازیگران هستند که در نقش جوان‌های انقلابی سریال به ایفای نقش پرداختند. ** حضور بازیگران خارجی در سریال در این سریال ۱۰ بازیگر خارجی نیز حضور دارند که یکی از آنها شخصیتی است که نقش سفیر آمریکا را بازی می‌کند. ** شخصیت‌هایی که ما به ازای بیرونی دارند / از شهید چمران تا اصغر وصالی علی اکبری درباره شخصیت‌های این سریال نیز عنوان داشت: شخصیت‌های این سریال با این عنوانی که می‌بینیم ممکن است نماد بیرونی نداشته باشند، اما به هرحال هر کدام از این کاراکترها افرادی هستند که در دوران قبل از انقلاب وجود داشتند. افرادی مثل ابراهیم یزدی را در قصه این سریال داریم که نماینده دولت وقت است یا سوریبان سفیر آمریکا و … که سعی شده با استفاده از گریم شبیه به خود واقعی شان درآیند. «اصغر وصالی» جزو بچه‌های اول انقلاب که در درگیری‌های مختلف حضور داشته و بیشترین نقش را در کردستان دارد و در همانجا نیز به شهادت می‌رسد. «شهید چمران»، «تیمسار فلاحی» فرمانده وقت ارتش، «مریم کاظم‌زاده» خبرنگار و عکاس جنگ بوده که بعدا همسر اصغر وصالی می‌شود و از شخصیت‌های واقعی این سریال هستند. بنابر این گزارش، امین اسکندریان (مهدی نقش اول سریال)، کیمیا اکرمی (محبوبه نقش اول زن)، احمد نجفی (پرویز)، حمید گودرزی (نفیسی)، رحیم نوروزی (سرخو)، علیرام نورایی (بکتاش)، صالح میرزا آقایی (سرهنگ شریف‌زاده)، شهره لرستانی (مادر محبوبه)، زهرا سعیدی (مادربزرگ مهدی)، حجت‌الاسلام سیدمحسن هاشمی (استاد حوزه علمیه و نماینده امام خمینی)، جلیل فرجاد (دانشفر)، ماشاله شاه مرادی (حاج عرفان)، کاوه سماک باشی (سروان عباسی)، امیرمحمد زند (حجت‌الاسلام سید عباس موسوی قوچانی)، یلدا افشاری‌نیا (مهناز)، شیوا بلوچی (شهره)، نجوا صاحب الزمانی (ثریا)، فاطمه بیگی (ناهید)، محمد جواد جعفرپور (قاسم)، جلال فاطمی (سرهنگ دیویس) بازیگران ایرانی این سریال و فیلیپ ساترکین (مایکل مترینکو)، سامی بابو (چارلز جونز)، نیکولاس جرج بیکر، ژانکلود ریکبورگ، فلورین فیشر از بازیگران خارجی این سریال هستند. صالح میرزا آقایی، حمید گودرزی نقش نفیسی، رحیم نوروزی صلح‌گو، جلیل فرجاد در نقش روحانی، علیرام نورائی، احمد نجفی نقش پرویز و … در این سریال بازی می‌کنند. به گزارش فارس، مشاور فیلم‌نامه سریال «نفوذ» مهدی ارگانی، مجری طرح محمود غلامی، مدیر هنری عبدالحمید قدیریان هستند و نویسندگی و کارگردانی این پروژه را جواد شمقدری به عهده دارد. انتهای پیام /
به گزارش خبرگزاری فارس از رشت، محمود قاسم نژاد صبح امروز در نخستین جلسه ستاد انتخابات استان با محوریت ارائه راهکارهای مشارکت حداکثری برای انتخابات ریاست جمهوری و شورای اسلامی شهر و روستا در سالن اجتماعات استانداری با تسلیت ایام شهادت حضرت زهرا (س) و سالگرد شهادت سردار قاسم سلیمانی اظهار کرد: باید برای ایجاد راهکارهای مشارکت هرچه بیشتر مردم در این رویداد سیاسی تلاش کنیم. وی با اشاره به تأکید وزیر کشور بر لزوم توجه به چهار اولویت امنیت، انتخابات، کرونا و معیشت از سوی مسؤولان در ایام پیش رو، گفت: فرمانداران باید به موضوعات مطرح‌شده، توجه کنند و آن‌ها را در اولویت کارهای خود قرار دهند. معاون سیاسی، امنیتی و اجتماعی استاندار گیلان به شعارهای پیشنهادی وزارت کشور برای انتخابات پیش رو اشاره کرد و افزود: شعارهایی همچون انتخابات در تراز جمهوری اسلامی، گام دوم انتخابات، قانونمندی و بی‌طرفی و مشارکت فراگیر از شعار پیشنهادی ستاد انتخابات کشور برای انتخابات سال ۱۴۰۰ است که همه باید در سخنان خود به بازنشر و تبیین آن‌ها بپردازند. قاسم نژاد ایجاد مشارکت حداکثری را نیازمند جلب رضایت و بهبود معیشت مردم دانست و بیان کرد: مسؤولان به‌عنوان افراد پیشرو در جلب رضایتمندی و ایجاد امید در مردم باید همواره برای رفع موانع تلاش کنند. انتهای پیام / ۸۴۰۰۷
به گزارش خبرگزاری فارس، بازیکنانی که قراردادشان تابستان ۲۰۲۱ به پایان می‌رسد، از امروز می‌توانند با دیگر باشگاه‌ها مذاکره کنند تا در فصل بعدی به آن باشگاه منتقل شوند. گزارشی کامل از مهمترین بازیکنانی که هنوز تمدید نکرده‌اند و می‌توانند به تیمی دیگر منتقل شوند را در اینجا بخوانید. همانطور که اسپورت چاپ بارسلونای اسپانیا در جلد امروز خود از «آزادی مسی برای مذاکره» صحبت کرد، در فرانسه نیز مهمترین روزنامه این کشور از «پخش شدن ستاره‌های فوتبال در تیم‌های برتر اروپا» پرده برداشت. اکیپ نوشت که شمار زیادی از فوتبالیست‌های دنیا در تابستان امسال خواهان تغییر باشگاه هستند. از مسی گرفته تا رونالدو، نیمار، کیلیان ام‌باپه، هالند و پوگبا، همه می‌خواهند در تابستان ۲۰۲۱ راهی باشگاهی دیگر شوند. گزارشی از مهمترین بازیکنان آزاد تابستان ۲۰۲۱ را در اینجا بخوانید البته برخی مثل کریستیانو رونالدو کمی دور از ذهن به نظر می‌رسد و این بازیکن نیز می‌خواهد در سال آینده نیز در تورین بماند. یا مثلا از بین نیمار یا ام‌باپه، یک بازیکن می‌تواند از سن ژرمن خارج شود. طبق گزارش رسانه‌های اروپایی به نظر می‌رسد نیمار در پاریس ماندگار شود و ام‌باپه به تیمی دیگر مثل رئال مادرید بپیوندد. اکیپ نوشت که «پوگبا ترانه اصلی انتقالات ۲۰۲۱ است» و از رفتن حتمی ستاره فرانسه از جمع منچستریونایتد صحبت کرد. صحبت‌های اخیر مینو رایولا در خصوص منچستریونایتد نشان داد که رابطه پوگبا با باشگاه اصلا خوب نیست و او می‌خواهد راهی تیمی دیگر شود. البته پوگبا بلافاصله پس از اظهارات مدیربرنامه خود، این حرف‌ها تکذیب کرد و از اتحاد در اردوی منچستر حرف زد. از یوونتوس به عنوان گزینه اصلی تیم آینده پوگبا صحبت می‌کنند. مسی نیز گرچه تابستان ۲۰۲۰ خواهان رفتن از بارسلونا بود ولی هنوز مشخص نیست که چه تصمیمی خواهد گرفت. او در مصاحبه با لاسکتا عنوان کرد که تا پایان فصل صبر می‌کند و سپس تصمیمش را علنی خواهد کرد. از منچسترسیتی و پاری سن ژرمن به عنوان اصلی‌ترین گزینه‌های انتقال مسی صحبت می‌کنند. البته لئو در مصاحبه از علاقه خود به لیگ حرفه‌ای آمریکا پرده برداشت و اینترمیامی و باشگاه دیوید بکام هم جزو گزینه‌ها به شمار می‌رود. البته به نظر می‌رسد مسی یک یا ۲ سالی دیگر در لیگ‌های اروپایی بازی کند و سپس راهی MLS شود. ارلینگ برات هالند، دیگر انتقال احتمالی بزرگ در تابستان ۲۰۲۱ است. او که در سالزبورگ اتریش، توانایی‌های خود را نشان داد و در دورتموند اثبات کرد که ستاره نسل آینده فوتبال است. از رئال مادرید به عنوان مشتری اصلی هالند صحبت می‌شود و باید پرز در تابستان ۲۰۲۱ چه اندیشه‌هایی را می‌تواند عملی کند. زیدان پس از ۴۰ سال در مادرید خریدی را به ثبت نرسانید تا بتواند در تابستان گزینه‌های اصلی خود مثل کاماوینگا، ام‌باپه و ارلینگ هالند را به خدمت گیرد. انتهای پیام /
عسکر توکلی رئیس اتحادیه تعاونی‌های سهام عدالت کشور امروز درباره آخرین وضعیت سهام‌داران سهام عدالت در گفت‌وگو با خبرنگار فارس در شهرستان ساری، اظهار کرد: این روزها خبرهایی شنیده می‌شود و به سهام‌داران تاکید می‌شود که لازم است برای دریافت سود سهام عدالت کدبورسی دریافت کنند. وی گفت: دریافت کد بورسی برای معامله در بورس است در حالی‌که مردم مسن و روستایی نیازی به کدمعاملاتی ندارند و سود سهام عدالت ازطریق شماره شبا به حساب سهام‌داران واریز خواهد شد. رئیس اتحادیه تعاونی‌های سهام عدالت کشور بیان کرد: در روزهایی که شاهد تشدید ویروس کرونا و همچنین اجرای محدودیت تردد هستیم اینکه مردم درگیر حضور در دفاتر پیشخوان و مراجعه به کارگزاری شوند نگران‌کننده است درحالی‌که اصلا لزومی ندارد ولی برخی سهام‌داران تصور می‌کنند اگر به دفاتر و یا دفاتر پیشخوان مراجعه کنند وضعیت بهتر می‌شود. توکلی با اعلام اینکه سودهای سهام عدالت از سوی شرکت‌ها در حال واریز شدن است، تصریح کرد: البته مبالغ آن مشخص نیست اما تا اسفند ماه به حساب سهام‌داران واریز خواهد شد. وی اظهار کرد: با وجود توصیه‌های لازم در ارتباط با پرهیز از فروش سهام عدالت تا قبل از مشخص شدن ارزش واقعی سهام تعداد زیادی برای فروش سهام عدالت اقدام کردند که همچنان تأکید ما هم به سهام‌دارانی که روش مستقیم و غیرمستقیم را انتخاب کردند این است که در فروش سهام عدالت عجله‌ای نکنند تا ارزش واقعی سهام مشخص شود. رئیس اتحادیه تعاونی‌های سهام عدالت کشور در پایان گفت: سهام عدالت در آینده برای امور روزانه، ضمانت‌نامه بانکی، تضامین و سپرده استفاده خواهد شد که در واقع فرصت بسیار خوبی برای سهام‌داران است که ضرورت دارد از این فرصت به بهترین نحو استفاده کنند. انتهای پیام / ۸۶۰۳۴ / ج / س
به گزارش خبرگزاری فارس از تبریز، داوود قاسم‌زاده در گفت‌وگو با خبرنگاران اظهار کرد: میانگین شاخص کیفیت هوای تبریز امروز، برابر با ۱۵۷ بوده و برای همه گروه‌های ناسالم است. وی افزود: در وضعیتی که هوا برای همه گروه‌ها ناسالم است، توصیه می‌شود با مشارکت عمومی از هرگونه فعالیتی که منجر به افزایش آلودگی هوا گردد، خودداری شود. قاسم‌زاده گفت: افراد مبتلا به بیماری‌های قلبی یا ریوی، زنان باردار و شیرده، سالمندان و کودکان از فعالیت در خارج از منزل خودداری کنند. وی صرفه‌جویی در مصرف انرژی، پرهیز از ترددهای غیرضروری درون‌شهری، مدیریت زمانی و مکانی سفرهای درون‌شهری و استفاده از حمل و نقل عمومی و عمل به توصیه‌های زیست‌محیطی را از راه‌های موثر در کاهش آلودگی هوا دانست. قاسم‌زاده خاطرنشان کرد: شاخص آلودگی از ۰ تا ۵۰ هوای پاک، از ۵۰ تا ۱۰۰ هوای سالم، از ۱۰۰ تا ۱۵۰ هوای ناسالم برای گروه‌های حساس بوده همچنین از ۱۵۰ تا ۲۰۰ نیز بیانگر ناسالم بودن هوا برای تمام گروه‌ها و شاخص آلودگی بیش از ۲۰۰ نیز وضعیت بحرانی آلودگی هوا را نشان می‌دهد. انتهای پیام / ۶۰۰۰۱ / س
به گزارش خبرگزاری فارس از بوشهر، حسن بحرینی صبح امروز در گفت‌وگو با خبرنگاران اظهار داشت: در حال حاضر تعداد ۲۵ واحد دارای پروانه بهره‌برداری طراحی و مونتاژ آسانسور در سطح استان، مجاز به طراحی و نصب آسانسور می‌باشند. معاون امور صنایع و معادن سازمان صنعت، معدن و تجارت استان بوشهر گفت: وزارت صنعت، معدن و تجارت در راستای ارتقا سطح دانش و تجربه متقاضیان و دست اندرکاران این صنعت، افزایش کیفیت، ایمنی و رضایت متقاضیان و ساماندهی متقاضیان این کسب و کار، اقدام به صدور مجوز پروانه و طراحی و مونتاژ آسانسور می‌نماید که بر همین اساس پروانه واحد طراحی و مونتاژ آسانسور برای متقاضیانی که دارای شرایط لازم از جمله وجود مدیر طراحی و مهندسی، پرسنل فنی حداقل دو نفر، سوابق کاری مرتبط، مکان مناسب و غیره با حداقل ۶۰ امتیاز از ۱۰۰ امتیاز داراباشند صادر می‌گردد. بحرینی با اشاره به حساسیت عملکرد آسانسور‌ها در حمل و نقل نفرات و به تبع آن اهمیت این صنعت در پروژه‌های ساختمان‌سازی تاکید کرد: با توجه به وضعیت فعلی ساختمان‌سازی که عمدتا به صورت مجتمع و آپارتمان‌سازی رایج می‌باشد، جا دارد فعالین این صنعت بصورت ویژه موضوعات مذکور را مورد توجه قرار دهند و از انعقاد قرارداد با شرکتهای فاقد مجوز از سازمان صمت و نصب و راه‌اندازی آسانسورهای بدون کیفیت و فاقد استاندارد لازم اجتناب نمایند. وی عنوان کرد: اکثر حوادثی که عمدتا در آسانسورهای نصب‌شده رخ می‌دهد ناشی از عدم دقت در طراحی، نصب و رعایت استانداردهای لازم می‌باشد و تنها راه موثر در کاهش حوادث و خطرات در بهره‌برداری از آسانسور، نصب قطعات ایمن و اجرای دقیق الزامات استاندارد می‌باشد. معاون سازمان صنعت، معدن و تجارت استان بوشهر با بیان اینکه شرکت‌های فاقد مجوز از این سازمان قادر به دریافت تاییدیه استاندارد از اداره کل استاندارد استان نخواهند بود تصریح کرد: مالکین ساختمان برای طراحی واجرای آسانسور می‌بایست از طریق شرکت‌های دارای پروانه از وزارت صنعت، معدن و تجارت اقدام نمایند و از انعقاد قرارداد با شرکت‌هایی که فاقد پروانه طراحی و مونتاژ آسانسور هستند پرهیز نمایند تا در مراحل بعدی دچار مشکل نشوند. انتهای پیام /
به گزارش خبرگزاری فارس، نشریه «کوریره دلو اسپورت» ایتالیا خبر داد مسئولان باشگاه میلان با ۳ بازیکن کلیدی خود برای تمدید قراردادشان وارد مذاکره شد. چالهان اوغلو، زلاتان و دوناروما ۳ بازیکن روسونری هستند که قراردادشان در تابستان ۲۰۲۱ به پایان می‌رسد. باشگاه‌های خواهان این ۳ بازیکن با توجه به ماندن ۶ ماه به پایان قراردادشان می‌توانند وارد مذاکره با این بازیکنان شوند. مسئولان میلان توافق ابتدایی با زلاتان و دوناروما را کسب کردند اما پرونده تمدید قرارداد چالهان اوغلو پیچیده است. هافبک اهل ترکیه خواهان دستمزد سالیانه ۵ میلیون یورو شده است اما مالدینی مدیر باشگاه روسونری پیشنهاد دستمزد ۳ ٫ ۵ میلیون یورویی به او داده است. این اختلاف در رقم دستمزد باعث شده تا مذاکرات متوقف شود. میلان اکنون صدرنشین سری آ است و نمی‌خواهد بعد از سال‌ها این صدرنشینی و نتایج خوبش را در ادامه فصل از دست دهد. به همین خاطر عدم توافق با چالهان اوغلو یکی از مهره‌های کلیدی پیولی نگرانی هواداران میلان را درپی داشته است. انتهای پیام /
سردار احمد طاهری امروز در گفت و گو با خبرنگار فارس در زاهدان اظهار کرد: مأموران انتظامی شهرستان راسک با اشراف اطلاعاتی خود اعضای یک باند بزرگ و سازمان‌یافته قاچاق شیر خشک را که قصد ترانزیت و قاچاق یک محموله بزرگ شیرخشک از مرزهای شرقی به خارج کشور داشتند شناسایی کردند. وی افزود: تیم‌های عملیات ویژه پلیس شهرستان «راسک» با رصد منطقه، روز گذشته اعضای این باند را که به وسیله ۶ دستگاه تریلی کشنده در منطقه مرزی «پیشیین» در حال انتقال محموله شیر خشک برای خروج از کشور بودند رویت و آنها را متوقف کردند. فرمانده انتظامی استان سیستان و بلوچستان تصریح کرد: در بازرسی از کامیون‌های توقیفی مقدار ۱۶۸ تن شیر خشک قاچاق و فاقد مجوز‌های لازم باربری کشف شد. سردار طاهری بیان کرد: ارزش محموله کشف‌شده توسط کارشناسان اداره گمرک استان ۸۶ میلیارد ریال برآورد شده است. وی خاطرنشان در این رابطه ۶ فرد متخلف دستگیر و با تشکیل پرونده برای سیر مراحل قانونی به مراجع قضائی معرفی شدند. انتهای پیام / ۳۱۳۹
به گزارش خبرنگار قرآن و فعالیت‌های دینی خبرگزاری فارس، آیت‌الله محمدتقی مصباح عصر روز گذشتنه ۱۲ دی‌ماه پس از سپیر کرده دوره بیماری به لقاء الله پیوست. در پی ارتحال عمار انقلاب، مرکز تخصصی تربیت مبلغ بین‌الملل در ۱۰ عکس نوشته ویژگی‌های آیت‌الله مصباح از منظر رهبر معظم انقلاب را گردآوری کرده و در اختیار خبرگزاری فارس قرار داده است که در ادامه مشاهده می‌کنید: انتهای پیام /
به گزارش خبرگزاری فارس به نقل از پایگاه اطلاع‌رسانی وزارت جهاد کشاورزی، مدیرکل دفتر امور صید و صیادی سازمان شیلات ایران با اعلام این مطلب گفت: در نشست مجازی اخیر این کمیسیون، نمایندگان پنج کشور ساحلی دریای خزر بار دیگر ممنوعیت صید تجاری ماهیان خاویاری را برای جلوگیری از انقراض این‌گونه ارزشمند آبزی به تصویب رساندند. مختار آخوندی افزود: ممنوعیت صید تجاری ماهیان خاویاری در دریای خزر از سال ۲۰۱۰ آغاز شده و قرار است کشورهای عضو کمیسیون حفاظت و بهره‌برداری بهینه از منابع زنده دریای خزر، آثار ممنوعیت صید این‌گونه ماهی را بررسی و نتایج را اعلام کنند. وی با بیان این‌که صید تجاری ماهیان خاویاری در دریای خزر بر اساس این تصمیم همچنان قاچاق محسوب می‌شود، اظهار داشت: نیروهای یگان حفاظت از منابع آبزیان سازمان شیلات و نیروهای دریایی و مرزبانی ناجا با متخلفان صید ماهیان خاویاری مطابق قانون برخورد می‌کنند. آخوندی درباره صید غیر مجاز ماهیان استخوانی در دریای خزر نیز گفت: متاسفانه در مورد ماهیان استخوانی صید غیر مجاز در استان‌های شمالی کشور صورت می‌گیرد و این به معنای دست دراز کردن در جیب صیادان تعاونی‌هایی است که با مجوز و در زمان‌های تعیین‌شده از سوی سازمان شیلات به امر صید می‌پردازند. وی عواملی همچون درآمد کم، بیکاری و نبود شغل را از دلایل ورود برخی از افراد به رودخانه‌ها و دریای خزر برای صید غیر مجاز عنوان کرد. مدیرکل دفتر امور صید و صیادی سازمان شیلات ایران بیان داشت: صید غیر مجاز صیدی است که افراد بدون مجوز و بدون رعایت زمان و مکان تعیین‌شده از سوی سازمان شیلات و با ابزارها و روش‌های ممنوع شده، کار صید را انجام می‌دهند. انتهای پیام /
به گزارش خبرگزاری فارس در یزد، با توجه به اهمیت نقش صادرات در جهش تولید و زیرساخت‌هایی که در کشور وجود دارد، اگر ظرفیت واحدهای تولیدی که تعطیل هستند تکمیل و به خوبی استفاده شود، تولیدات آنها برای بازارهای داخلی مازاد خواهد بود و حتما باید برای صادرات برنامه‌ریزی کرد. لذا برای جهش تولید در وهله اول ایجاد زمینه فعالیت واحدهای تولیدی با تمام توان باید مد نظر قرار گیرد که در این بخش نیز نیازمند ایجاد بسترهایی هستیم که دولت با توجه به نامگذاری سال آن را فراهم کند و مشکلات پیش روی تولید را از میان بردارد. محمدحسن شیشه‌بری، رئیس کمیسیون صنعت وخدمات فنی ومهندسی اتاق بازرگانی استان یزد در گفت‌وگو با خبرنگار فارس در یزد، با بیان این‌که در رابطه با مسئله صادرات استان، خیلی از کارها انجام‌شده و امروز یزد در جایگاه خوبی قرار دارد، اظهار کرد: متأسفانه حوزه صادراتی استان یزد در حال حاضر پیشرفتی نسبت به سال‌های قبل نداشته و این یعنی موانعی که الان بر سر راه صادرکننده وجود دارد به مراتب بیشتر از سال‌های گذشته است. وی با اشاره به این‌که دولت قبلا برنامه‌های خاصی را در این زمینه تدارک دیده بود و معافیت‌ها و مشوق‌های خوبی در نظر گرفته است، افزود: علی‌رغم تمام تلاش‌های انجام‌شده متأسفانه در حال حاضر هر کسی بخواهد صادراتی انجام دهد باید شخصا از صفر تا صد را برود یعنی جنس تولید کند و دنبال بازار مصرف و مکان بگردد و دنبال کسی باشد که مسائل مالی را حل کند و در آخر جنسی را تولید کند که قابل‌قبول باشد و اگر بازار هدف را از دست بدهید برگشت آن مشکل است. شیشه بری گفت: تولیدکنندگان یزدی کسانی هستند که پای کار ایستاده‌اند و به هر طریقی وظیفه خود را نسبت به اجتماع و شهر و کشور خود انجام می‌دهند. بر این اساس باید مشکلاتی که پیش می‌آید را تحمل کرد و روزنه‌ای پیدا کرد تا صادرات را ادامه دهند. این تولید کننده یزدی تصریح کرد: مسئولین بدانند که همراه و همپای آنها هستیم و کارها و مسائل و مشکلاتی را که می‌توانند انجام دهند صادقانه این کار را به پایان برسانند. وی در خصوص موانع و راهکارهای صادراتی ایران، خاطرنشان کرد: در کشور ترکیه ۸۵ درصد صادرکنندگانش جزء هستند و ۱۵ درصد آن صادرکنندگان کل تشکیل می‌دهند و تعداد کسانی که خیلی صادرات بالا دارند محدود است، ولی موفقیتشان به خاطر این است که صادرکنندگان جزء را همراهی کردند و توانستند کار خود را پیش ببرند ولی در ایران ۸۵ درصد صادرکنندگان عمده هستند و ۱۵ درصد صادرکنندگان جزءکه باید اساس کار باشند لذا در یزد کل صادراتش جزء ۱۵ درصد است یعنی تمام کسانی که در یزد صادرات می‌کنند کسانی هستند که پایه صادراتی بسیار درستی را انجام می‌دهند و ماحصل این جریان آن است که صادرات واقعی شکل گیرد. بنابراین صادرات جزء هستند که پایداری صادرات را تضمین می‌کنند. شیشه بری تصریح کرد: بانک مرکزی باید مقداری در قوانین خود ثبات داشته باشد کاری انجام دهد که تداوم داشته باشد یعنی بتوان برای سال ۱۴۰۰ برنامه‌ریزی کرد و این‌که بتوان فقط امروز را در نظر گرفت و حرکتی انجام داد کافی نیست و نتیجه نمی‌دهد. یکی از عمده مشکلات همین مسائل قوانین خلق‌الساعه است و مهم‌تر از آن برگشت به عقب است و اینکه کسی از بانک مرکزی جوابگو نیست و یا اینکه حداقل نماینده‌ای را در هر شهرستانی داشته باشند. معضلاتی موجود در صادرات کالاهای ایرانی امیرحسین حیدرزاده رئیس کمیسیون معدن وعضواتاق بازرگانی استان یزد نیز در این خصوص اظهار کرد: صادرات یکی از محورهای اصلی توسعه اقتصادی هر کشور است. وی افزود: معضلاتی که در صادرات کالاهای ایرانی وجود دارد این‌چنین می‌توان برشمرد، دولت یکسری مشوق‌ها و جوایز صادراتی برای صادرکنندگان کالاها در نظر گرفته بود که از سال ۹۲ قطع‌شده و در دراز مدت اتفاقاتی افتاد نظیر اینکه بازرگانان و صادرکنندگانی که استعداد صادرات داشتند اگر با دولت همسو و هم راستا نشدند یعنی هیچ انگیزه‌ای برای تولید و صادرات بیشتر وجود نداشت و از بین رفت. رئیس کمیسیون معدن وعضواتاق بازرگانی استان یزد گفت: اتفاق بعدی که رخ داد ارز ۴۲۰۰ تومانی بود که واقعا فاجعه بود و بعد از آن ایجاد سامانه نیما و قیمت ارز نیمایی. اگر صادرکنندگان بزرگ و شناسنامه‌دار و کسانی که صاحب اسم و رسم هستند دفاتر شفاف دارند، تولید با برند مشخصی انجام می‌دهند وقتی‌که تولید انجام می‌شود و روی بازار صادراتی کار می‌کنند و چون هزینه آنها با ارز آزاد تأمین می‌شود لذا ارز صادراتی خود را باید با قیمت پایین‌تر به سامانه نیما بفروشند و واقعیت این است که به این وضعیت تن نمی‌دهند و ترجیح می‌دهند که اصلا صادر نکنند. این اتفاق که می‌افتد در این حین یکسری افراد و دلال و واسطه به وجود می‌آید که به واسطه داشتن کارت‌های بازرگانی یک‌بار مصرف در مناطق مرزی کشور، شروع به صادرات می‌کنند و خیلی صرافتی ندارند و اصراری ندارند که ارز را به مملکت بازگردانند این یکی از معضلات است و مسئله مهم‌تر این است که وقتی در انبوه مقررات صادراتی کشور کنکاش می‌کنند آنقدر موارد تناقض مقررات زیاد است که باورکردنی نیست و دلیلش وضع مقررات و قوانین خلق‌الساعه است یعنی اینکه بدون اطلاع قبلی صادر کننده و تولیده کننده باید این قوانین را اعمال کنند. حیدرزاده با بیان این‌که مسئولینی که در استان هستند کمال همکاری و مساعدت را با تولیدکنندگان دارند و در بعضی مواقع کاری از دست دوستان بر نمی‌آید و تصمیم گیری­ها حکومتی و دولتی در سطح کلان است، گفت: در استان یزد بیش از ۳۰۰ واحد معدنی و پروانه فعال بهره‌برداری وجود دارد که مشغول به کار هستند. وی افزود: در استان استخراج معادن در کل حدود ۵۰ میلیون تن در سال است که ۱ ٫ ۵ میلیون تن آن مربوط به معادن سنگ ساختمانی است، که این رقم می‌تواند با سیاست‌گذاری درست به پنج الی شش میلیون تن برسد. رئیس کمیسیون معدن وعضواتاق بازرگانی استان یزد با بیان این‌که در استان یزد معادن سنگ خیلی بی‌نظیر وجود دارد، تصریح کرد: یک معدن گرانیت قرمز در یزد وجود دارد که از نظر بافت و رنگ در دنیا بی‌نظیر است و این سنگ در ستون‌ها و سنگ محراب کلیسای ساگرادا فامیلیا شهر بارسلونا درکشور اسپانیا به کار رفته که بیش از شش میلیون بازدید کننده در سال دارد. اما متاسفانه دیدگاه کشور ما با کشورهای مشابه که تولید سنگ دارند از نظر صادرات سنگ بریده و کوپ معدنی (خام) کاملا متفاوت است و این نوع نگرش باعث شده دیگر کشورها گوی سبقت صادرات را از ایران بربایند. عضو اتاق بازرگانی استان یزد در پایان گفت: راه برون‌رفت از این معضل ایجاد سیاست‌های تشویقی به جای تنبیهی است که باعث باز شدن غل و زنجیر از دست و پای صادر کننده می‌شود که اگر این کار صورت گیرد صادرکننده نه‌تنها ارزش را به کشور بازمی گرداند بلکه باعث توسعه صادرات با همین محدودیت و تحریم‌ها می‌شود. انتهای پیام / ر
به گزارش خبرگزاری فارس، از دورانی که مسئله استعمار در دنیا شروع شد، نظام سلطه سرکار آمد؛ یعنی دنیا به دو بخش سلطه‌گر و سلطه‌پذیر تقسیم شد. انقلاب اسلامی در مقابل این حرکتی که به حرکت طبیعی دنیای سیاست تبدیل‌شده بود، ایستاد. این صدای بلند مرگ بر آمریکا در جهان، اتفاق جدیدی است. این مخلوق حرکت ملت ایران است. رهبر معظم انقلاب در این بیانات خود بعد از اشاره به تبار اندیشه سلطه به تفکر مقاومت خون بر شمشیر که حاصل اندیشه‌های امام خمینی بنیان‌گذار جمهوری اسلامی ایران است نیز اشاره می‌کنند. این تفکر که از آن به‌عنوان مقاومت یاد می‌شود؛ چراغ راه مسلمانان در برهه‌های تاریخی از صدر اسلام تا به امروز بوده است. به‌عنوان مثال در طول هشت سال دفاع مقدس رزمندگان اسلام با تکیه به این اندیشه توانستند در مقابل هجوم دشمنان مقاومت کنند و اجازه ندهند، ذره‌ای از این خاک به دست دشمنان بیافتد. با توجه به اهمیت آشنایی با این اندیشه و قرار گرفتن در آستانه سالگرد شهادت سردار اسلام شهید حاج قاسم سلیمانی تصمیم بر آن شد تا با ابعاد مختلف اندیشه مقاومت بیشتر آشنا شویم. برای آشنایی با این موضوع سامانه کارشناسی مجمع ناشران انقلاب اسلامی کتاب‌هایی را برای علاقه‌مندان معرفی خواهد کرد. در این بسته کتاب‌هایی قرار گرفته است که اندیشه مقاومت را از بعد نظری مورد ارزیابی قرار می‌دهند تا مخاطب از این طریق با کاربست نظری اندیشه مقاومت آشنا شود. در ادامه نیز کتاب‌های مرتبط با مصادیق عینی مقاومت قرار گرفته است، این کتاب‌ها شامل مرور وقایع، خاطرات و … است که رخ‌داده است؛ علاقه‌مندان با خواندن این کتاب‌ها با جلوه‌های عینی مقاومت آشنا خواهند شد. اندیشه مقاومت از منظر حضرت آیت‌الله‌العظمی خامنه‌ای / سعید صلح میرزایی حضرت آیت‌الله‌العظمی سیدعلی خامنه‌ای رهبر انقلاب، در سی‌امین سالگرد رحلت امام‌خمینی (رحمة‌الله) مقاومت اسلامی را این‌گونه تعریف کرده‌اند: «معنای مقاومت این است که انسان یک راهی را انتخاب کند که آن را راه حق می‌داند، راه درست می‌داند و در این راه شروع به حرکت کند و موانع نتواند او را از حرکت در این راه منصرف کند و او را متوقف کند؛ این معنای مقاومت است.» همچنین ایشان در دیدار دانش‌آموزان و دانشجویان این مطالبه را داشته‌اند که «نظریه مقاومت باید هم از لحاظ عملی و هم از لحاظ نظری از هر دو جهت باید ترویج شود. معنای نظری این است که تبیین کنید.» در همین راستا و برای تبیین نظریه مقاومت انتشارات انقلاب اسلامی اقدام به چاپ کتاب «اندیشه مقاومت از منظر حضرت آیت‌الله‌العظمی خامنه‌ای» کرده است. اندیشه مقاومت کتاب ۵۹۲ صفحه‌ای است که به همت سعید صلح میرزایی گردآوری‌شده است، این کتاب دارای ۱۲ بخش است؛ بخش اول کتاب به اصول، باورها و منطق مقاومت و بخش دوم به اهمیت مقاومت پرداخته است. عرصه‌های مختلف مقاومت موضوع بخش سوم و آثار و فواید مقاومت موضوع بخش چهارم کتاب است. در بخش پنجم کتاب ۱۶ عامل مؤثر در تقویت مقاومت طرح‌شده است. بخش ششم و هفتم به مباحث سلبی مقاومت نظیر عوامل از بین رفتن و زیان کناره‌گیری از مقاومت اشاره دارند. الگوهای مقاومت در بخش هشتم و مثال‌های تاریخی برای مقاومت در بخش نهم گردآوری‌شده است. بخش دهم به اقدامات دشمن علیه گفتمان مقاومت و بخش یازدهم به مسئولیت‌های همگانی و اختصاصی اقشار مختلف در زمینه مقاومت مرتبط است. در آخر نیز کتاب در بخش دوازدهم به موضوع آینده روشن جریان مقاومت توجه دارد. طرح کلی اندیشه مقاومت / علی مهدیان در بیان مقام معظم رهبری «اسلام ناب یعنی اسلامی که نه اسیر و پایبند تحجر است، نه اسیر و پایبند التقاط است. در دورانی که هم تحجر وجود داشت، هم التقاط وجود داشت، امام، اسلام ناب را مطرح کرد.» یکی از مهم‌ترین رسالت‌های متفکران ترسیم خط فکری اسلام ناب است. چنان‌که در دهه پنجاه شهید مطهری در تقابل با جریان شریعتی و بازرگان و مجاهدین خلق این رویکرد را داشتند و نیز در دهه شصت شهید بهشتی در تقابل با جریان بنی‌صدر و لیبرال در همین مسیر جهاد می‌کردند و هم‌چنین در دهه هفتاد استاد مصباح یزدی در تقابل با جریان دوم خرداد به ترویج و تبیین این مسیر پرداخته‌اند. اکنون نیز این مسیر ادامه دارد و جوانان مؤمن انقلابی تلاش می‌کنند خط فکری اسلام ناب را برای جامعه ترسیم کنند؛ کتاب «طرح کلی اندیشه مقاومت» یکی از همین تلاش‌ها به شمار می‌آید. مسئله اصلی این کتاب ۳۶۰ صفحه‌ای که به قلم علی مهدیان و انتشارات سفیر صادق روانه بازار شده است، این است، انقلاب اسلامی امروز در چه جایگاه و مختصاتی است؟ چه دارد و چه ندارد؟ به کدام سو حرکت می‌کند و چه باید بکند؟ کتاب برای پاسخ به این مسئله هفت فصل را در نظر گرفته است. این‌که از چه زوایایی حرکت انقلاب را باید تحلیل کرد و چشم انسان موحد باید مسلح به چه نظریاتی باشد موضوع فصل اول کتاب است. فصل دوم کتاب به تحلیل جایگاهی که در آن قرار داریم اختصاص دارد. فصل سوم به تبیین حقیقت انقلاب اسلامی می‌پردازد. نویسنده در فصل چهارم به هویت نظام اسلامی پرداخته و در فصل پنجم به دولت‌سازی و جامعه‌سازی اشاره دارد. فصل ششم کتاب به بخش دوم یعنی چه داریم و چه نداریم توجه دارد. دوران بروز مقاومت عنوان فصل هفتم کتاب است که در آن با توجه به چهارچوب کلی کتاب به موضوع چه باید کرد اشاره‌شده است. * سینمای مقاومت: نظریه‌ها، سیاست‌ها و نقدها / شهاب اسفندیاری مفهوم مقاومت مختص میدان جنگ و نبرد نیست بلکه عرصه فراتری را در برمی‌گیرد؛ می‌توانیم هرگونه استقامت و پایداری در هر عرصه در مقابل استکبار را در زمره مقاومت به شمار آوریم. سینما یکی از مهم‌ترین عرصه‌هایی است که باید روح پایداری و مقاومت در آن دمیده شود. انقلاب اسلامی، دفاع مقدس و سایر وقایع متعددی که در این چهل سال بعد از انقلاب رخ‌داده است، قلمروی فرهنگ و هنر ایران را آکنده از مدلول‌هایی مانند ایثار، اخلاص، عزت، مبارزه، وطن‌دوستی و … پیرامون دال مرکزی مفهوم مقاومت کرده است. ساخت و تولید آثار هنری و رسانه‌ای مرتبط با انقلاب اسلامی، دفاع مقدس و … که مورد تحسین واقع شده‌اند و جریان‌سازی کرده‌اند نشان از ظرفیت غنی این حوزه دارد. کتاب «سینمای مقاومت: نظریه‌ها، سیاست و نقدها» که به همت شهاب اسفندیاری توسط انتشارات سوره مهر در ۲۴۱ روانه بازار شده است، با هدف مطالعه انتقادی نظریه‌ها و سیاست‌های سینمای مقاومت تدوین‌شده است که می‌تواند مخاطبان را بیشتر با فضای سینمای مقاومت آشنا کند. شهاب اسفندیاری درباره نحوه گردآوری مقالات می‌گوید: «نخستین همایش علمی سینمای مقاومت، نظریه‌ها، سیاست‌ها، نقدها در دانشگاه تهران و دانشگاه هنر برگزار شد. رسم رایج در همایش‌های علمی در ایران این است که همه مقالات ارائه‌شده در کتابی حجیم و ثقیل که معمولا خواننده‌ای ندارد منتشر می‌کنند، اما ما ترجیح دادیم به روال رایج در همایش‌های علمی جهانی، صرفا تعداد معدودی از مقالات برتر را جهت انتشار در یک کتاب گردآوری کنیم و حاصل کار را در اختیار شما قرار دهیم.» * تقابل گفتمان مقاومت و گفتمان سلطه / حسین اکبری گفتمان مقاومت در حیطۀ قدرت سخت و قدرت نرم دستاوردهای درخوری در مقایسه با نظام سلطه در این سال‌ها داشته است. در دنیای امروز گفتمان‌های مختلف موجود برای رفع مشکلات بشر ادعاهای متنوعی را طرح می‌کنند. گفتمان مقاومت نیز مانند سایر گفتمان‌ها سعی می‌کند نظریات مدنظر خود را اشاعه دهد. در گفتمان مقاومت که مبتنی بر نظرات امام خمینی (رحمة‌الله) است، هرکجا مستضعفی باشد باید از آن دفاع و هرکجا مستکبری باشد باید با آن مقابله کرد؛ این شعار اصلی مقاومت است. با نگاهی کلی به روابط بین‌الملل متوجه می‌شویم جریان غالب در جهان برخلاف شعار اصلی مقاومت حرکت می‌کند. در این جهان کشورها اگر از قدرت برخوردار باشند از حقوق بین‌المللی برخوردار هستند و اگر قدرتی نداشته باشند، حقوقی به آن‌ها تعلق نمی‌گیرد. شاهدی بر این موضوع کشور فلسطین است که چون قدرت ندارند حقوق متعلق به کشور فلسطین به آنان تعلق نمی‌گیرد. به نظر حسین اکبری نویسنده کتاب «تقابل گفتمان مقاومت و گفتمان سلطه»، گفتمان مقاومت به‌عنوان یک نظریه رهایی‌بخش در قالب پارادایم برخورد با سلطه‌جویی مبتنی بر قدرت فراروایت انقلاب اسلامی از متن اسلام ناب با هدف غرب‌زدگی زدایی از نظام بین‌الملل قابل نظریه‌پردازی است. در نظر او گفتمان مقاومت که در تقابل با دو گفتمان غالب لیبرالیسم و کمونیسم حادث شده است که اینک در تقابل پادگفتمان خود یعنی گفتمان لیبرالیسم قرار دارد. نویسنده کتاب سعی می‌کند در چهار جلد به مفاهیم و مبانی مقاومت و نظام سلطه، ظرفیت‌ها و مصادیق مقاومت و تقابل اندیشه مقاومت با افراط‌گرایی و تکفیر بپردازد. * مقاومت در اسلام: نظریه و الگو / اصغر افتخاری اصغر افتخاری نویسنده کتاب «مقاومت در اسلام: نظریه و الگو» در این کتاب با استناد به کلام امیرالمؤمنین مقاومت و استقامت را رمز نجات و هدایت جوامع می‌داند. به نظر نویسنده مقاومت یک مفهوم عام است که در بستر تاریخ از سوی مکاتب و مذاهب مختلف به‌کار گرفته‌شده است. اساسا هرکجا که قدرتی وجود داشته، مقاومتی هم در مقابل آن به اشکال گوناگون شکل‌گرفته است. نظریه و الگوی مقاومت در اسلام دارای مؤلفه‌ها، شاخصه‌ها، سیاست‌ها و راهبردهای مخصوص به خود است که با تکیه به نص صریح قرآن و احادیث می‌توان آن‌ها را شناسایی کرد، دکتر افتخاری در این کتاب با اتکا به مفاهیم قرآنی و دینی ۹ راهبرد مقاومت را طراحی و از درون آن ۱۲۵ سیاست مقاومت، ۱۲ الگو و ۶۳ نظریه را استخراج کرده است. کتاب «مقاومت در اسلام» دارای هشت فصل است، فصل اول کتاب به مقدمه و مبانی بحث می‌پردازد؛ پس از طرح مقدمه و مبانی در فصل دوم چهارچوب تحلیل مقاومت تعیین می‌شود. کالبدشکافی معنایی مقاومت موضوعی است که در فصل سوم پیگیری شده است. نویسنده کتاب در فصل چهارم انواع نظریه‌های مقاومت را احصاء می‌کند. عنوان فصل پنجم کتاب بنیان مرصوص؛ ساخت اجتماعی مقاومت است و فصل ششم کتاب نیز به راهبردها و سیاست‌های مقاومت اشاره دارد. الگوهای مقاومت فصل هفتم کتاب و جریان‌های فکری مقاومت در جهان اسلام موضوع فصل هشتم کتاب است. این کتاب در ۶۵۳ صفحه توسط انتشارات اندیشه‌سازان نور به چاپ رسیده است. * جهاد مقاومت در برابر استکبار و ارائه الگوهای تاریخی / رضا ادبی فیروزجایی، علی محمدی ضیاء استکبارستیزی و مقابله با ظالمان یکی از مهم‌ترین آرمان‌های انقلاب اسلامی ایران در طول حیات خود بوده است. با نگاهی به بیانات بنیان‌گذار کبیر انقلاب اسلامی می‌توانیم شاهد این مدعا را بیابیم که ظلم در هر شکل و حالتی مورد تأیید اسلام و انقلاب نبوده و نیست. اما زمانی که به تاریخ و اتفاقات رخ‌داده نظر می‌افکنیم با انواع رویارویی‌های ظالم و مظلوم مواجه می‌شویم. در یک سمت این رویارویی‌ها همواره مظلومی قرار دارد که ظالمان و مستکبران برای پیشبرد مقاصد و امیال خود آن‌ها را مورد ظلم و ستم قرار داده‌اند و مظلومان نیز توان رویارویی با آنان را نداشته‌اند مگر در زمان‌هایی که به مقاومت در برابر ظالمان روی آورده باشند. «جهاد مقاومت در برابر استکبار و ارائه الگوهای تاریخی» به قلم رضا ادبی فیروزجایی و علی محمدی ضیاء کتابی ۲۶۴ صفحه‌ای است که نویسندگان با تکیه بر پژوهش‌های صورت گرفته در این حوزه آن را نگاشته‌اند هر چند که هیچ‌گاه خود را از مراجعه به متون دست‌اول بی‌نیاز ندیده‌اند و در کنار این پژوهش‌ها به متون دست‌اول نیز مراجعه کرده‌اند. این کتاب دارای پنج فصل است. فصل اول، به مفاهیم و کلیات اختصاص‌یافته است. ویژگی مستکبران موضوعی است که فصل دوم به آن تعلق دارد. فصل سوم کتاب به امت‌های استکبارستیز و ویژگی‌های آنان اشاره می‌کند. رفتار مستکبران در برابر جوامع استقامت‌کننده موضوعی است که نویسندگان در فصل چهارم به آن پرداخته‌اند. شیوه‌های مقاومت در برابر مستکبران نیز موضوعی است که در فصل پنجم به بحث گذاشته‌شده است. * حقیقت سمیر / یعقوب توکلی سردار اسراء لقب قدیمی‌ترین اسیر لبنانی در بند زندان‌های رژیم صهیونیستی است، سمیر قنطار که ۳۰ سال در زندان‌های اسرائیلی به سر برده است داستانی بسیار سخت و نفس‌گیر از آن سال‌ها را روایت می‌کند. سال‌هایی که پس از گذشتن شش‌ماه از دستگیری او پزشک سوئیسی با دیدن بدن سمیر قنطار زارزار گریه می‌کند. به بیان یعقوب توکلی تمام آن‌هایی که می‌خواهند یک زندگی بسیار ویژه انسانی و اخلاقی، یک پرونده خاص سیاسی و انقلابی و یا یک فرایند بسیار عمیق نظری و درک حقایق هستی را تجربه کنند و نیز آن‌هایی که می‌خواهند یک کتاب بسیار هیجان‌آور را بخوانند و مدت‌ها با آن زندگی کنند، می‌توانند به کتاب «حقیقت سمیر» مراجعه داشته باشند. «حقیقت سمیر» کتابی ۵۳۴ صفحه‌ای به قلم یعقوب توکلی است که انتشارات سوره مهر آن را منتشر کرده است؛ این کتاب روایتی از زندگی سمیر قنطار از زبان خود اوست که در جلسات متعدد و مصاحبه با او نوشته‌شده است. در بخشی از این کتاب می‌خوانیم: «پیگیری موضوع فلسطین از جانب آیت‌الله خامنه‌ای و حمایت‌های بی‌دریغ ایشان از حزب‌الله لبنان جوانه‌های امید را در دل‌هایمان می‌نشاند. ما می‌دانستیم که رهبران ایران در برابر مسئله فلسطین و لبنان راسخ و استوارند. گرچه حذف حمایت ایران از مقاومت شیعی و حزب‌الله از شرایط اصلی بهبود روابط این کشور با غرب بود؛ ایران به‌هیچ‌وجه بر سر آن معامله نکرد.» * صبح شام: روایتی از بحران سوریه خاطرات دکتر حسین امیر عبداللهیان / محمدمحسن مصحفی بحران سیاسی سوریه با هدف تضعیف محور مقاومت اسلامی و با دخالت دولت‌های عربی و ایالات‌متحدۀ آمریکا در این کشور رخ داد. این بحران سیاسی به‌صورت زنجیره‌وار به دیگر مسائل روز جهان مانند جنبش بیداری اسلامی در کشورهای عربی شمال آفریقا و خاورمیانه و همچنین وضعیت سیاسی، اقتصادی و فرهنگی این کشورها متصل است. کتاب «صبح شام» روایتی از این موضوع است که نویسنده از منظر خاطرات دکتر حسین امیر عبداللهیان دیپلمات برجسته ایرانی به آن پرداخته است. نویسنده در راستای پردازش به اتفاقات سوریه، یک مقدمه از دکتر عبدالهیان، پیشگفتاری از محمدحسن مصحفی، سه بخش اصلی و اسناد و تصاویر پایانی را صورت‌بندی کرده است. بخش نخست کتاب، به روایت خاطرات و گزارش‌های دکتر امیر عبداللهیان از جنبش‌های بیداری اسلامی و بهار عربی می‌گذرد، بدین ترتیب ابتدا طرحی کلی از چگونگی و چرایی موضوعات اصلی کتاب ارائه می‌شود. بخش دوم کتاب دربرگیرنده یادداشت‌هایی از این دیپلمات کشورمان است، موضوع محوری این یادداشت‌ها بحران سوریه است اما به موضوعات دیگری مانند برجام، سخنان رهبری و … نیز اشاره‌شده است. موضوع محوری بخش سوم کتاب خدماتی است که سردار شهید اسلام حاج قاسم سلیمانی در حل بحران سوریه ارائه داده است. در این راستا بینش‌های سیاسی حاج قاسم در مورد چگونگی رفع بحران منطقه‌ای تشریح می‌شود و در این میان اشاراتی نیز به سلوک فردی و اجتماعی ایشان، فعالیت‌هایی که در عراق و سوریه جهت برقراری امنیت انجام دادند و دانشی که از مباحث دیپلماتیک داشته‌اند اشاره می‌شود. این کتاب در ۲۹۳ توسط انتشارات سوره مهر به چاپ رسیده است. * منتصر: سیری در زندگی شهید محمدحسین جونی / غیداء ماجد / ترجمه: یوسف سرشار شهید محسن جونی یکی از شهدای مدافعان حرم حزب‌الله لبنان است که در سن ۲۶ سالگی به فیض عظیم شهادت دست‌یافته است؛ او که برای ادامه تحصیل در مقطع دکتری از یکی از دانشگاه‌های انگلیس پذیرش گرفته بود و از لحاظ مادی اوضاع خوبی هم داشته است و نیز دارای همسر و فرزند هم بود از همان ابتدای جوانی فعالیت‌های خود را علیه جبهه استکبار سامان بخشیده بود. کتاب «منتصر: سیری در زندگی شهید محمدحسین جونی» که به قلم غیداء ماجد و ترجمه یوسف سرشار منتشر شده است داستان زندگی این شهید والامقام را از بدو تولد تا زمان شهادت و نیز بعد از شهادت او زمانی که خانواده او به دیدن محلی می‌روند که عزیزشان در آنجا به شهادت رسیده است را نقل کرده است. در ادامه بخشی از کتاب را می‌خوانیم: «به تپه رایه رسیدیم؛ هما‌ن‌جایی که سیدجواد دستور داده بود برویم و بر فرازش مستقر شویم. کارهایمان را انجام دادیم و منتظر ماندیم تا دستور بعدی صادر شود. منتصر در حال خودش بود و به ما توجه نداشت. گویا فکرش را مشغول کرده بود. دوستانش صدایش کردند که برود و با آن‌ها ناهار بخورد. ناهار تن ماهی و مجدره بود. از آن‌ها عذرخواهی کرد و گفت نوش جانتان شما بخورید. سپس به من رو کرد و گفت که برویم و با آن‌ها ناهار بخوریم. من نرفتم چون در آن لحظه احساس گرسنگی نمی‌کردم. بعدا وسط صحبت‌هایمان متوجه شدم که او روزه است.» * ما هم هستیم / سیدمیثم موسویان داستان و شعر را می‌توان زبان گویا و مؤثر ادبیات مقاومت نامید؛ ادبیات مقاومت که جریانی مهم در فضای فکری امروز است حاصل واکنش اهالی اهل‌قلم به اتفاقات اجتماعی و سیاسی است. ریشه‌های این نوع از ادبیات را باید در حماسه بزرگ عاشورا و امتداد آن یعنی انقلاب اسلامی ایران جست‌وجو کرد؛ جایی که مفاهیمی مانند شجاعت، شهادت، ایثار و … به‌عنوان اصلی‌ترین موضوعات قابل پرداخت معرفی می‌شوند. سیدمیثم موسویان نویسنده جوان و مستعد این عرصه که تاکنون کتاب‌های متعددی از او به چاپ رسیده است این‌بار اتفاقات معاصر جهان اسلام مانند جنگ ۳۳ روزه لبنان را دستاویز یک رمان قرار داده است. «ما هم هستیم» رمانی ۲۹۳ صفحه‌ای است که در آن نویسنده در سه محور به آن پرداخته است. در یکی از محورهای رمان جوان آشفته و شوریده راه را گم‌کرده است و به‌صورت تصادفی با شهید همدانی آشنا می‌شود، این آشنایی و رفاقت آن جوان با شهید همدانی موجب تسکین روح او می‌شود و بعد از آن آشنایی و جدایی سعی می‌کند مجدد به دیدار شهید همدانی برود اما متوجه می‌شود که باید او را در لبنان و جنگ ۳۳ روزه پیدا کند. دیگر محور داستان روایت شخصیتی لبنانی است که زن ایرانی‌الاصلی دارد. او برای کمک به حزب‌الله در جنگ با همسرش به مشکل برمی‌خورد و به اصرار او تلاش می‌کنند به ایران بازگردند. یکی دیگر از محورهای رمان روایت فرمانده اسرائیلی است که در ناوچه مورد انهدام حزب‌الله لبنان حضور داشته و مجروح شده است او بعد از طی کردن دوره نقاهت درگیر عملیاتی می‌شود که در آن قصد دستگیری سیدحسن نصرالله را دارند. * خورشید در سایه: زندگی‌نامه و خاطراتی از شهید عماد مغنیه / الهه آخرتی عماد مغنیه از فرماندهان نامدار جبهه مقاومت در جنگ ۳۳ روزه بود که در یک حادثه تروریستی به فیض عظیم شهادت دست یافت. او را مرد سایه نامیده‌اند و از زندگی او اطلاعات چندانی در دسترس نیست اما با نگاهی گذرا به برخی از وجوه زندگی او متوجه یک الگوی مناسب برای جوانان خواهیم شد. او کسی است که در شرایط پیچیده فرهنگی‌سیاسی کشوری مانند لبنان، آن‌هم نه لبنان امروز بلکه در لبنان حدود نیم‌قرن پیش، در اوج محرومیت اقتصادی شیعیان یاد می‌گیرد برای رسیدن به خواسته‌هایش از هیچ، پلی بسازد برای رسیدن به همه‌چیز. شهید عماد مغنیه به‌عنوان یک الگو برای جوانان ولایت‌مداری و ولایت‌پذیری را به حد اعلای آن با حرف و عمل به منصه ظهور رساند؛ او کسی است که باید از او بیشتر بدانیم. با گذشت بیش از ۱۰ سال از شهادت عماد مغنیه شناخت ما از زندگی او همچنان به ارائه تصویری روشن ختم نمی‌شود. الهه آخرتی، نویسنده تلاش می‌کند در کتاب «خورشید در سایه» که به همت موزه دفاع مقدس تهران در ۳۶۶ صفحه به چاپ رسیده است، تصویری روشن از زندگی ایشان ارائه دهد. او در سه بخش زندگی‌نامه، ضمایم و تصاویر تمام مصاحبه‌ها و سخنرانی‌های فارسی و عربی، مستند یا گفت‌وگوهای تلویزیونی و تحلیلی کارشناسان ایرانی و لبنانی و تمام خاطرات منتشرشده موثق و مستند را جمع‌آوری می‌کند و در نهایت با سفر به لبنان و دیدار با خانواده محترم شهید عماد مغنیه، آشنایان و دوستان ایشان سعی کرده اطلاعات را در حد مقدور کامل کند. * هنر مقاومت (دو جلد) / نشر ساقی و انجمن هنرهای تجسمی انقلاب و دفاع مقدس جهان، به گواه تاریخ از گذشته تا اکنون صحنه نبرد نور و ظلمت، حق و باطل، مظلوم و ظالم بوده و هست. اهل فرهنگ و هنر در سرتاسر این صحنه حضوری پرشور و پررنگ داشته‌اند و فعالیت در این عرصه را رسالت تاریخی خود می‌دانند. دفاع از انسان و حقوق انسانی و الهی او، رسالتی سنگین و سهمگین است که زمان و مکان نمی‌شناسد. امروز در برابر زیاده‌خواهی روزافزون و خطر همیشگی استکبار جهانی، مبارزه و ایستادگی، شرط زیستن جوامع بشری است چه آن‌که اگر راهی غیر از این، انتخاب و عمل شود، آینده نسل‌ها را می‌سوزاند و آرزوها و امیدها را درو می‌کند. امروزه دیگر تردیدی در این موضوع وجود ندارد که پایداری و مقاومت رمز دفع فتنه، ظلم ظالمان و استقرار صلح، آرامش و امنیت است. جشنواره هنر مقاومت با توجه به رسالت تاریخی فرهنگ و هنر تابه‌حال چندین دوره هنر مقاومت را برگزار کرده است. در این جشنواره با توجه به موضوع، مضمون، محتوا و معنای آثار که باید برخاسته از پایداری و مقاومت ملت‌ها باشند، آثار داوری می‌شوند. کتاب «هنر مقاومت» حاصل یکی از این جشنواره‌ها است که به همت نشر ساقی و انجمن هنرهای تجسمی انقلاب و دفاع مقدس در هشت رشته نقاشی، کاریکاتور، تصویرسازی، تایپوگرافی، پویانمایی، حجم، پوستر و عکس به چاپ رسیده است. انتهای پیام /
به گزارش خبرگزاری فارس از اردبیل، شهرام حبیب‌زاده صبح امروز در جمع خبرنگاران اظهار کرد: طی شبانه‌روز گذشته ۲۰ بیمار جدید مبتلا به کرونا در مراکز درمانی استان اردبیل بستری شدند. وی افزود: از ۲۰ بیمار بستری‌شده جدید، ۱۲ نفر از اردبیل، یک نفر از پارس‌آباد، ۵ نفر از مشگین‌شهر و ۲ نفر از خلخال هستند. رئیس دانشگاه علوم پزشکی و خدمات بهداشتی و درمانی استان اردبیل ادامه داد: همچنین ۳۶ بیمار کرونایی نیز با بهبودی نسبی از بیمارستان‌های استان اردبیل مرخص شدند. حبیب‌زاده تصریح کرد: در حال حاضر شمار کل بیماران بستری در استان اردبیل ۲۲۵ نفر است که از این تعداد ۶۶ بیمار بدحال در بخش ICU تحت مراقبت ویژه قرار دارند. فقط اردبیل و مشگین شهر نارنجی هستند وی بیان کرد: هم‌اکنون شهرهای اردبیل و مشگین‌شهر در وضعیت نارنجی و شهرهای پارس‌آباد، خلخال، بیله‍سوار، نیر، گرمی، نمین، سرعین، کوثر و اصلاندوز در وضعیت زرد قرار دارند. رئیس دانشگاه علوم پزشکی و خدمات بهداشتی و درمانی استان اردبیل گفت: از عموم هم‌استانی‌ها درخواست می‌کنیم تا همچنان رعایت پروتکل‌های بهداشتی از جمله فاصله اجتماعی و استفاده از ماسک را جدی گرفته و در اولویت خود قرار دهند. -انتهای پیام / ۳۴۶۳ / ۶۶۶ /
سیامک مره‌صدق نماینده ایرانیان کلیمی در مجلس دهم در گفت‌وگو با خبرنگار پارلمانی خبرگزاری فارس، با اشاره به سالروز شهادت شهید حاج قاسم سلیمانی گفت: شهید سلیمانی مقاوم‌ترین فرد در برابر داعش بود و دفاع این شهید بزرگوار و همراهانش از مسلمانان و همچنین مسیحیان در عراق و سوریه و نیز ایزدی‌ها نشان‌دهنده روحیه انسانی آن شهید بزرگوار بود. وی افزود: به شهادت رساندن شهید سلیمانی از سوی دشمنان نشان می‌دهد که آنان حامیان اصلی داعش هستند چرا که کسی را که در برابر داعش می‌ایستاد به شهادت رساندند. نماینده ایرانیان کلیمی در مجلس دهم اظهار داشت: شهادت شهید سلیمانی سند متقن و معتبر دیگری درباره حمایت آمریکا از گروهک‌های تروریستی به ویژه داعش است که چنین فرد بزرگواری را که تمام توان خود را صرف مبارزه با داعش می‌کرد به شهادت رساند. مره‌صدق خاطرنشان کرد: اگرچه شهادت شهید سلیمانی ضایعه بزرگی برای ما به شمار می‌رود چرا که یکی از نیروهای وفادار در کنار رهبری امروز دیگر در بین ما نیست، اما وجود رهبر معظم انقلاب به نحوی است که افرادی اینچنینی در کنار ایشان رشد و پرورش می‌یابند و ما از این حیث با مشکلی مواجه نیستیم. وی افزود: ضایعه شهادت شهید سلیمانی اگرچه برای ما دردناک است، اما نمی‌تواند مانعی بر سر راه رشد و پیشرفت انقلاب اسلامی ایران به شمار بیاید و ملت ایران به مسیر خود در این رابطه ادامه خواهد داد. نماینده ایرانیان کلیمی در مجلس دهم اظهار داشت: شهادت شهید سلیمانی مانع رشد و پیشرفت ما نیست همانطور که از ابتدای پیروزی انقلاب تاکنون ما با مسائلی اینچنینی و حتی بزرگ‌تر مواجه شدیم، اما این اتفاقات و این حوادث بزرگ و سخت همچون شهادت ۷۲ تن از یاران انقلاب در هفتم تیر ۶۰ نتوانست مانع رشد و پیشرفت ملت ایران شود و در ادامه نیز مسیر به همین‌گونه طی خواهد شد. وی خاطرنشان کرد: می‌دانیم که دشمنی آمریکا و صهیونیسم بین‌الملل با انقلاب مردم ایران هیچگاه تمام نخواهد شد و ادامه خواهد داشت اما تجربه این سال‌ها نشان داده که آنها از طریق ترور هیچگاه به اهدافشان نخواهند رسید و در واقع این ملت ایران است که پویاتر و رشد یافته‌تر از قبل به مسیر خود ادامه خواهد داد. انتهای پیام /
به گزارش خبرگزاری فارس از خرم‌آباد، مریم کوشکی صبح امروز در جمع خبرنگاران گفت: شایعه واریز یارانه‌ی نقدی به حساب خانوار دارای کودکان زیر ۵ سال مدتی است که در سراسر کشور شکل‌گرفته و مشکلاتی را برای پرسنل مراکز جامع سلامت و پایگاه‌های بهداشتی ایجاد کرده است. وی ادامه داد: تجمع مردم در مراکز ارائه خدمات بهداشتی علاوه بر این‌که مخل امورات این مراکز شده، بلکه خطر انتشار و شیوع ویروس کووید ۱۹ را نیز به دنبال دارد. معاون بهداشت دانشگاه علوم پزشکی لرستان بیان داشت: این‌که این شایعه از کدام شهر و به چه شکل ایجاد شده مهم نیست و آنچه اهمیت دارد این است که مردم در این شرایط باید هوشیار باشند و به هرخبری که از منابع غیر رسمی منتشر می‌شود، توجه نکنند. کوشکی اظهار کرد: مردم مطمئن باشند اگر مواردی از این قبیل در دست اجرا باشد، از طریق رسانه‌های رسمی و مراکز جامع سلامت اطلاع‌رسانی می‌شود. وی همچنین به برنامه‌های حمایتی تغذیه‌ای حوزه بهداشت اشاره کرد و گفت: برنامه‌ای مشترک با کمیته امداد حضرت امام خمینی (ره) از سال ۸۳ تا کنون هر ساله انجام می‌شود. معاون بهداشت دانشگاه علوم پزشکی لرستان افزود: براین اساس خانواده‌های بی‌بضاعت دارای کودکان زیر ۵ سال با سوءتغذیه، شناسایی و به کمیته امداد معرفی می‌شوند تا از بسته حمایتی برخوردار شوند. کوشکی عنوان کرد: شناسایی این خانواده‌ها در سال جاری انجام و معرفی شده‌اند. انتهای پیام /
به گزارش خبرگزاری فارس از کرمانشاه، مراسم بزرگداشت سالروز شهادت حاج قاسم سلیمانی امروز با حضور جمعی از مسئولین شهرستان صحنه و مردم با رعایت پروتکل‌های بهداشتی در محل مسجد امام حسین (ع) برگزار شد. فرمانده ناحیه مقاومت بسیج سپاه صحنه در این مراسم، اظهار داشت: مقام معظم رهبری فرمودند، شهید سلیمانی یک مکتب برای تمام افراد آزاده است مکتبی که بر پایه توحید و آموزه‌های دین اسلام استوار است. سرهنگ مسعود کاظمی در ادامه با بیان اینکه شهید قاسم سلیمانی تصریح کرد: حاج قاسم سلیمانی در مکتب امام راحل پرورش یافت و ایشان به فکر دیده شدن و دلبسته به دنیای مادی نبود. وی خاطرنشان کرد: سردار سلیمانی در هر جا که لازم بود از جمله جنگ، سیل و … به صورت جهادی و انقلابی وارد میدان می‌شد. کاظمی گفت: مسئولین ما باید افکار و اعمال سردار سلیمانی را الگوی خود قرار داده و گوش به فرمان مقام معظم رهبری و به فکر خدمات بیشتر به مردم باشند. انتهای پیام / پ
به گزارش گروه بین‌الملل خبرگزاری فارس، وزیر خارجه چین در اظهاراتی رسمی که امروز شنبه منتشر شد، گفت روابط کشورش با آمریکا به مرحله حساسی رسیده و می‌تواند به مسیر درست بعد از یک دوره دشواری بی‌سابقه بازگردد. «وانگ یی» وزیر خارجه چین و مشاور دولت پکن در مصاحبه مشترک با خبرگزاری «شینهوا» و سایر رسانه‌های دولتی این کشور گفت سیاست‌های اخیر آمریکا در قبال چین به منافع دو کشور آسیب زده و خطرات بزرگی را متوجه جهان کرده است. وی افزود اما اکنون فرصتی برای دو طرف ایجاد شده تا پنجره جدیدی را بگشایند و دور جدیدی از مذاکرات را آغاز کنند. به گزارش رویترز، ماه گذشته وانگ گفت امیدوار است پیروزی بایدن باعث شود سیاست چین-آمریکا به عینیت و عقلانیت بازگردد. این در حالی است که بایدن که قرار است بیستم ژانویه قدرت را در واشنگتن به دست بگیرد، همچنان به انتقاد از پکن به دلیل آنچه سوءاستفاده این کشور در مسائل تجاری و سایر موضوعات خوانده، ادامه داده است. بنابر این گزارش، وزیر خارجه چین بدون نام بردن از ترامپ یا بایدن از ایالات‌متحده خواست به سیستم اجتماعی و مسیر توسعه انتخاب‌شده از سوی پکن احترام بگذارد و افزود اگر واشنگتن درس بگیرد، اختلافات بین دو طرف قابل‌حل خواهد بود. وی گفت: می‌دانیم برخی در آمریکا از توسعه سریع چین نگران هستند اما پایدارترین رهبری آن است که خودتان دائما به جلو حرکت کنید نه این‌که جلوی پیشرفت سایر کشورها را بگیرید. او در خصوص اتهامات واشنگتن علیه پکن در ارتباط با همه‌گیری جهانی کرونا هم گفت: ما با زمان مسابقه دادیم و اولین کسانی بودیم که همه‌گیری را به جهان گزارش دادیم. مطالعات بیشتر و بیشتر نشان می‌دهد که احتمالا همه‌گیری از بسیاری از نقاط جهان سر برآورد. آمریکایی‌ها از زمان روی کار آمدن دولت ترامپ، تقابل و تنش با چین را به طور بی‌سابقه‌ای افزایش داده‌اند. آمریکا که وارد جنگ تجاری با چین شده، از یک‌سو جدایی‌طلبان هنگ‌کنگی و تایوانی را تحت حمایت قرار داده و از یک‌سو پکن را در شیوع ویروس کرونا در جهان مقصر می‌داند و به بهانه‌های مختلف سعی در مداخله در امور داخلی چین دارد. انتهای پیام / ص
به گزارش خبرگزاری فارس از تبریز، موسی خلیل‌الهی در آیین افتتاح کارخانه «پینارلبن تبریز» با اشاره به ابلاغ سند توسعه قضائی کشور توسط رئیس قوه قضائیه و تاکید مقام معظم رهبری بر این سند، اظهار داشت: سند توسعه قضایی حاضر با توجه به پشتوانه کار کارشناسی عظیم تنها یک برنامه عادی نبوده و سندی راهبردی بوده که در کنار آن برنامه‌های متعدد در حوزه‌های مختلف اجرا خواهد شد. وی افزود: با اجرای سند توسعه قضایی تا سال ۱۴۰۲ شاهد تحول عظیمی در راستای حفظ حقوق عامه و اشخاص و آزادی‌های مشروط خواهیم بود. رئیس‌کل دادگستری آذربایجان‌شرقی با بیان اینکه از جمله راهبردهای ارائه‌شده در این سند حمایت از تولید و سرمایه‌گذاری‌های مشروع است، اضافه کرد: از زمان مدیریت حضرت آیت‌الله رئیسی در خصوص مبارزه با مظاهر فساد، مفاسد اقتصادی و حوزه اداری اتفاقات خوبی افتاده که از طریق رسانه‌ها به اطلاع مردم رسیده است. وی ادامه داد: در کنار مبارزه با مظاهر فساد ایجاد زمینه برای تولید و اشتغال جزو برنامه‌های راهبردی قوه قضائیه بوده و بر این اساس ستاد اجرایی اقتصاد مقاومتی در دادگستری‌ها در استان تشکیل‌شده و با همکاری همه حوزه‌ها فعال بوده و جزو ستاد‌های موفق کشور است. خلیل الهی با بیان اینکه تلاش داریم در جلوگیری از تعطیلی واحدهای تولیدی و بیکاری کارگران و همچنین زمینه سازی برای اشتغال افراد جدید، نقش موثر ایفا کنیم، خاطرنشان کرد: عملا بیش از ۵۵ واحد تولیدی که تعدادی در شرف ورشکستگی بوند با مداخله و حمایت دادگستری استان به چرخه تولید بازگشته و در حال تولید و فعالیت هستند. وی تشریح کرد: همچنین ۱۷ واحد تولیدی که متاسفانه ورشکست شده بودند با تلاش و مدیریت ستاد اجرایی اقتصاد مقاومتی در دادگستری استان مشکلاتشان حل‌شده و وارد چرخه تولید شده‌اند که از جمله این واحدها کارخانه تولید لبنیات «پینارلبن» که به دلیل سو مدیریت از سال ۹۷ عملا به صورت مطلق تعطیل‌شده بود با تلاش دستگاه قضایی استان فعال‌شده و زمینه اشتغال ۵۰ نفر فراهم شد. رئیس‌کل دادگستری آذربایجان شرقی تاکید کرد: نباید اجازه دهیم حتی یک واحد تولیدی تعطیل شود هرچند شاید با مشکلات مدیریتی مواجه باشند، اگر مدیری تخلف کرد باید به صورت جداگانه به این موضوع رسیدگی کرده و با مدیر خاطی برخورد شود اما نباید این مساله زمینه‌ساز تعطیلی واحدها شود. انتهای پیام / ۶۰۰۲۵ / ر

به گزارش گروه بین‌الملل خبرگزاری فارس، مقامات جمهوری آذربایجان از کشته شدن یک شهروند این کشور بر اثر انفجار مین در منطقه «فضولی» در قره‌باغ کوهستانی خبر دادند. به گفته مقامات دادستانی محلی، روز اول ژانویه ۲۰۲۱، یک شهروند آذربایجانی روی مین رفت و آسیب شدید دید اما پس از انتقال به بیمارستان از شدت جراحت جان باخت. انفجار این مین درحالی صورت گرفت که یگان‌های مهندسی ارتش جمهوری آذربایجان به همراه نیروهای پشتیبانی ارتش ترکیه از چند هفته گذشته مشغول مین روبی مناطق آزاد شده هستند که در طول جنگ ۴۴ روزه اخیر در مناطق مختلف کاشته شده است. وزارت دفاع جمهوری آذربایجان سه‌شنبه شب طی بیانیه‌ای از اقدامات مشترک نظامیان این کشور به همراه نظامیان ارتش ترکیه برای کشف و خنثی‌سازی مین‌های برجا مانده از جنگ با ارمنستان در منطقه «آغدام» در قره‌باغ کوهستانی خبر داد. براساس گزارش پایگاه خبری ینی شفق، در بیانیه باکو آمده است، یک گروه از متخصصان خنثی‌سازی مین در ارتش ترکیه در کشور ما هستند و از اقدامات واحدهای مهندسی نیروهای جمهوری آذربایجان در مناطق آزاد شده آغدام پشتیبانی می‌کنند. در ادامه این بیانیه آمده است که این واحدها مزارع کشاورزی و جاده‌های ارتباطی را از مینها و مواد منفجره پاکسازی کرده‌اند و فعالیتهای مربوط به کشف و خنثی‌سازی مین‌ها و گلوله‌های عمل نکرده همچنان ادامه دارد. باکو و ایروان در ۱۰ نوامبر (سه‌شنبه ۲۰ آبان) با توافقی که با پادرمیانی روسیه حاصل شد، به چند هفته نبرد خونین خاتمه دادند. انتهای پیام / ص
به گزارش خبرنگار ورزشی فارس، در دیدار روز گذشته دو تیم فوتسال مس سونگون و راگا شهرری، اتفاقی جالب و زیبا را بازیکن مس سونگون به نمایش گذاشت. در جریان این مسابقه، در حالی که سعید تقی‌زاده، بازیکن مس سونگون در موقعیت تک به تک با دروازه‌بان حریف قرار داشت بعلت مصدومیت بازیکن راگا، توپ را به بیرون زد تا مداوا روی آن صورت پذیرد. این حرکت جوانمردانه از سوی مسی‌ها برای بار دوم رقم خورد و آنها تا هفته چهارم مسابقات لیگ برتر فوتسال، ۲ بار حرکتی شایسته تقدیر را به نمایش گذاشتند. انتهای پیام /
علی لطیفی در گفت‌وگو با خبرنگار ورزشی خبرگزاری فارس، در خصوص شائبه‌های موضوع شرطبندی در مسابقات لیگ دسته اول فوتبال ایران اظهار داشت: شرطبندان افرادی هستند که سعی می‌کنند از خودشان ردی به جا نگذارند. آن‌ها نه خبرنگار هستند و نه از اهالی فوتبال، به صورت ناشناخته سر زمین می‌آیند و مثلا می‌گویند فلان قدر پول بدهید. سرمربی تیم چوکا تالش در مورد اینکه آیا چنین پیشنهادی به خودش ارائه‌شده، گفت: به خود من به صورت غیر مستقیم پیشنهاد شد. آقایی آمد و گفت فردی هست که چنین پیشنهادی دارد. من از او خواستم که آن فرد را به من معرفی کند و خودش بیاید که او را ببینم اما فکر می‌کنم او متوجه شد قصد دیگری دارم، رفت و غیب شد و دیگر او را ندیدم. وی تصریح کرد: به من گفتند اگر خودت پیشنهاد ما را قبول نکنی به سراغ بازیکنت می‌رویم و اگر بازیکن شما قبول نکند به سراغ داور می‌رویم و او را می‌خریم. این افراد هم بیشتر به سراغ تیم‌هایی می‌روند که بضاعت مالی کمتر دارند و گرفتار مشکلات زیادی هستند. لطیفی در خصوص مبالغ پیشنهادی این افراد عنوان کرد: جمله‌ای که به من گفتند این بود که از ۵۰۰ میلیون تومان تا ۲ میلیارد تومان متغیر است و بستگی به شرایط دارد. من شنیده‌ام که روی مواردی مانند تعداد گل، کرنر و حتی اوت دستی هم شرطبندی می‌کنند اما به من فقط در مورد تعداد گل پیشنهاد دادند. این موضوع را به علیرضا نیکبخت واحدی (مربی تیم چوکا) منتقل کردم. چون در این موراد آدم نمی‌داند چه کار باید انجام بدهد و به چه کسی باید بگوید. نیکبخت گفت این مسائل در مورد تیم‌های دیگر هم وجود دارد. با اینحال درست است که ما وضعیت مالی خوبی نداریم اما این دلیل نمی‌شود که شرافتمان را زیر سوال ببریم. وی اضافه کرد: برای مبارزه با این اتفاق هم هیچ راهی وجود ندارد جز اینکه نیروهای امنیتی ورود کنند. از دست فدراسیون و سازمان لیگ هم کاری بر نمی‌آید. اگر نیروهای امنیتی ورود پیدا کنند هم معضل شرطبندی از بین می‌رود هم معضل بازیکن پولی و هم خیلی از مسائل دیگر. سرمربی تیم چوکا در مورد اینکه آیا این موضوع می‌تواند به مسائل داوری مسابقات مربوط باشد، گفت: بله می‌تواند مربوط باشد. به هرحال داور هم آدمیزاد است و ممکن است بعضی از آن‌ها لغزش کنند. ممکن است بین داوران هم فرد فاسد باشد. کما اینکه بین مربیان و حتی خبرنگاران هم هستند. از طرفی کارشناسان داوری هم به صورت ناخواسته ممکن است به مسائل شرطبندی کمک کنند. لطیفی در مورد کارشناسان داوری تصریح کرد: متاسفانه کارشناسان داوری به خاطر حمایت از داور تصمیمات او را تایید می‌کنند. شعار آن‌ها هم این شده که داوران قشر مظلوم جامعه هستند و باید از ان‌ها حمایت شود. نه اینکه بگویم ارتباطی بین کارشناسان و داوران وجود دارد اما چون می‌خواهند هوای داور را داشته باشند تصمیمات را تایید می‌کنند. مثلا یک پنالتی محرز را که داور نگرفته می‌گویند پنالتی نبوده یا سعی می‌کنند تصمیم داور را درست نسان بدهند. به این ترتیب مدر این مشکل دخیل می‌شوند. در صورتیکه داوری که اشتباه می‌کند باید جریمه شود تا این اشتباهات کمتر شوند. وی در خصوص داوری بازی هفته گذشته چوکا مقابل مس کرمان اظهار داشت: داوری این بازی فاجعه بود. در سی سال فعالیتم در فوتبال چنین چیزی را ندیده بودم. داور علنا پوست ما را کند. سه پنالتی محرز را برای ما نگرفت. خود بازیکن حریف می‌گوید توپ به دستم خورده، همه می‌گویند پنالتی بوده اما داور سرش را پایین انداخت و رفت. انگار اتفاقی نیفتاده است. ضمن اینکه از اول تا آخر بازی بین بازیکنان تیم ما کار پخش می‌کرد. انگار مراسم عروسی بود! داوری این مسابقه به شدت ضعیف بود. سرمربی چوکا در مورد بازی این هفته مقابل شهرداری آستارا گفت: در این بازی قطعا به دنبال سه امتیاز هستیم. از زمانیکه کارم را در چوکا شروع کردم تیم را به صورت کامل در اختیار نداشتم. چون بازیکنان بدنسازی نکرده‌اند مصدومان زیادی داشتیم. خوشبختانه برای این بازی چندین مصدوم ما آماده شدند اما بازهم در این هفته دو بازیکن اصلی تیم را در اختیار نداریم. وی افزود: دو بازی با رایکا و مس کرمان را به خاطر داوری باختیم، مقابل هوادار هم بازی پایاپایی را انجام دادیم. با توجه به شکل فوتبالی که ارائه می‌دهیم و در بازی‌ها موقعیت‌های زیادی ایجاد می‌کنیم، امیدوارم بدشانسی دست از سر ما بردارد و بازیکنانمان هم از موقعیت‌هایی که به دست می‌آورند به خوبی استفاده کنند تا برنده این بازی باشیم و هواداران خوشحال شوند. انتهای پیام /
خبرگزاری فارس گروه حماسه و مقاومت زهرا بختیاری: «یا ارحم الراحمین! مرا بپذیر؛ پاکیزه بپذیر؛ آن‌چنان بپذیر که شایسته دیدارت شوم. جز دیدار تو را نمی‌خواهم، بهشت من جوار توست. یا الله! خدایا! از کاروان دوستانم جامانده‌ام. خداوند، ای عزیز! من سال‌ها است از کاروانی به‌جا مانده‌ام و پیوسته کسانی را به‌سوی آن روانه می‌کنم، اما خود جا مانده‌ام، اما تو خود می‌دانی هرگز نتوانستم آنها را از یاد ببرم. پیوسته یاد آنها، نام آنها، نه در ذهنم بلکه در قلبم و در چشمم، با اشک و آه یاد شدند. عزیز من! جسم من در حال علیل شدن است. چگونه ممکن [است] کسی که چهل سال بر درت ایستاده است را نپذیری؟ خالق من، محبوب من، عشق من که پیوسته از تو خواستم سراسر وجودم را مملو از عشق به خودت کنی؛ مرا در فراق خود بسوزان و بمیران.» این جملات برای کسانی که خصوصا در یک سال گذشته توجهشان به سخنان سردار اسلام حاج قاسم سلیمانی جلب شده، آشناست. جملاتی از وصیت‌نامه حاج قاسم که نشان از سوختنش در راه خدا دارد. جملاتی که در وصیت‌نامه سردار که شاید برای خانواده شهدا بیش از هر کس دیگری آشنا باشد. زیرا در دیدارهایش با آنها جزو درخواست‌های ثابت حاج قاسم بود. پدر شهید مدافع حرم فاطمیون سیدمحمد صادق حسینی در همین خصوص خاطره‌ای از دیدارشان تعریف می‌کرد: «سردار یا الله گفت و همان جلوی در ایستاد. گفتم بیایید داخل. حاج قاسم گفت: اختیار با شماست اگر اجازه دهید. خندیدم گفتم تا اینجا به اختیار خودتان آمدید از اینجا به بعد به اختیار من بیایید. حاج قاسم روی صندلی نشست و من هم مقابل او به دیوار تکیه دادم و ایستادم. از من پرسید اسم شما چیست؟ گفتم سیدباقر حسینی هستم. در همین حین بدون حرف دیگری از روی صندلی آمد پایین و مقابل من روی زمین نشست. حال و احوالمان را پرسید و از اوضاع خانواده پسرم جویا شد. بعد بلند شد که برود، پیشانی مرا بوسید. ناگهان دیدم اشک چشمان سردار را پر کرده. با خودم گفتم خدایا! من حرف بی‌تربیتی زدم یا چیزی گفتم که او ناراحت شد؟ در فکر خودم دنبال علت می‌گشتم که سردار گفت: شما پدر شهید هستی. دعا کن من همردیف پسران شما باشم. بلافاصله پس از جمله سردار گفتم: الهی آمین! سردار خندید و گفت: هنوز دعایی نکردم که الهی آمینش را گفتی. گفتم خودم تا تهش را خواندم. می‌دانستم وقتی می‌گوید می‌خواهم همردیف پسرتان باشم یعنی شهادت می‌خواهد.» حاج قاسم علی‌رغم اینکه بسیار در فراق دوستان شهیدش می‌سوخت و عاشقانه دوست داشت به شهادت برسد، اما وقتی در جبهه‌های نبرد حاضر می‌شد با وجود شجاعت وصف‌ناشدنی اما مواظب بود بی‌گدار به آب نزند و هر کاری که قبل و بعد از عملیات‌ها می‌کرد بر اساس علم و منطق نظامی و با فکر و اندیشه بود. او در جمع نیروهایش که اغلب جوانان بودند، أکیدا تاکید می‌کرد که ما در میدان جنگ از چیزی نمی‌ترسیم و دنبال شهادت هستیم اما نباید بی‌محابا جان خود را به خطر بیندازید. سردار سلیمانی اما در درون خود پیوسته برای شهادت می‌سوخت و پیوسته از عزیزترین‌هایش که خانواده شهدا بودند می‌خواست برای شهادتش دعا کند. حاج قاسم می‌دانست برای خواسته‌اش کسانی که نفسشان حق است، دعا کنند خدا اجابتش می‌کند. فرزند شهید نصرتی بخشی از خاطره دیدارش با حاج قاسم در منزلشان را اینگونه روایت می‌کند: «سردار سلیمانی رو کرد به من و گفت: «از شما خواسته‌ای دارم. برای من دعا کنید که خیلی محتاج دعای شما هستم. اگر فرزندان شهدا برای من دعا کنند، حتما به آرزویم که شهادت است، می‌رسم.» در جوابش گفتم: «دعا می‌کنم همیشه پیروز باشید و سایه شما بر سر نظام اسلامی باشد. دلم نمی‌آید برای شهادتتان دعا کنم. هنوز خیلی زود است.» ولی او دوباره اصرار کرد برای شهادتش دعا کنم. موقع رفتن، بدرقه شان کردم. دوباره سفارش کردند برایم دعا کن، یادت نرود. من هم گفتم: «چشم! شما هم هر وقت به حرم حضرت زینب (س) و حرم حضرت رقیه (س) می‌روید، دخترتان را یادتان نرود. برای من خیلی دعا کنید.» حاج قاسم گفت: «چشم.» سردار سلیمانی وقتی به خانه «شهید مجتبی یداللهی منفرد» می‌رود تا با خانواده او دیدار کند، باز همان درخواست همیشگی را مطرح می‌کند. پدر شهید می‌گوید: «سردار از من خواستند دعا کنم عاقبت شان به شهادت ختم شود. گفتم دعا می‌کنم شما در رکاب امام زمان (عج) شهید شوید. ایشان لبخند دیگری زد و گفت شما دعا کنید من عاقبتم به شهادت ختم شود و وقتی صاحب زمان (عج) آمدند، دوباره در رکاب ایشان بجنگم و دوبار به شهادت برسم. راستش دلم باز هم دلم نیامد به دعایشان آمین بگویم و دوباره گفتم ان‌شاءالله در رکاب امام زمان (عج) باشید.» حاج قاسم هرجا با فردی مواجه می‌شد که می‌دانست نفس پاکی دارد و دعایش می‌تواند گره گشای حاجتی باشد که سال‌ها در میدان‌های نبرد به دنبال آن می‌گشته، درخواستش را مطرح می‌کرد و می‌خواست برایش از خدا بخواهند شهید شود. حتی در مراسم اهدای نشان ذوالفقار از مقام معظم رهبری نیز می‌خواهد دعا کند او شهید شود. آقا در جواب این درخواست می‌فرمایند: «خداوند متعال به این برادر بسیار عزیز ما، آقای سلیمانی که مخلصا لله مجاهدت کرده اجر بدهد و تفضل کند و زندگی ایشان را با سعادت و عاقبت ایشان را با شهادت قرار بدهد؛ البته نه حالا». بالاخره روز موعود رسید. روزی که سال‌های سال حاج قاسم با گریه و التماس و شب بیداری از خدای خودش، طلوع آن را خواسته بود. ۱۳ دی سال ۹۸ روزی که سردار عزیز ما، مرد میدان جهاد به بغداد می‌رود به محض رسیدن به فرودگاه در کنار ابومهدی المهندس و چند تن دیگر از مجاهدان راه خدا توسط پست‌ترین مخلوقات خدا و دشمنان اسلام ناجوانمردانه به شهادت می‌رسد و خون پاکش گواهی می‌شود بر حقانیت راهی که او سال‌ها قدم در آن گذاشته بود. انتهای پیام /
به گزارش گروه بین‌الملل خبرگزاری فارس، روابط میان عربستان سعودی و امارات متحده عربی، همواره یک رابطه در هم تنیده و نزدیک بوده است و دو کشور در بسیاری پرونده‌های منطقه‌ای و جهانی یکدیگر را همپوشانی می‌کنند. با این حال به رغم تلاش دو طرف برای حفظ این رابطه، اما در سال‌های اخیر برخی نشانه‌ها از اختلاف عمیقشان بروز کرده و به عقیده کارشناسان، سال آتی میلادی شاهد افزایش این اختلافات خواهد بود. به نوشته وبگاه عربی ۲۱، متغیر‌های سیاسی و اولویت یافتن منافع برای هرکدام، احتمال افزایش این اختلافات را بیشتر کرده است. هرچند کارشناسان عربستان و اماراتی با تأکید بر عمق روابط ریاض و ابوظبی، معتقدند که اختلافات، ظاهری و گذراست و تأثیری بر طرفین ندارد. این وبگاه در ادامه به مواردی که می‌تواند در سال آتی موجب افزایش اختلافات ریاض و ابوظبی شود اشاره کرده است. یمن دولت سعودی از روز اول جنگ یمن در آوریل ۲۰۱۵ اعلام کرده است که از دولت منصورهادی حمایت کرده و مخالف هرگونه طرح جدایی‌طلبانه است. اما امارات به شکل علنی از شورای انتقالی جنوب که خواسته‌های جدایی‌طلبانه دارد، حمایت می‌کند و بارها نیز به مواضع نیروهای دولت مستعفی حمله کرده و مدعی است که حزب اخوانی الاصلاح کنترل این دولت را در دست دارد. یکی دیگر از نشانه‌های اختلاف ابوظبی و ریاض این است که گروه موسوم به «شورای انتقالی جنوب» (متحد امارات) بارها «توافق ریاض» با دولت مستعفی [عبد ربه منصور هادی] را نقض کرده و حاضر به عملی کردن آن نشده است، با علم به اینکه سران این شورا در ابوظبی اقامت دارند و هرگز همسویی خود با سیاست‌های امارات را نفی نکرده‌اند. اختلافات دولت سعودی و امارات، از همان روزهای ابتدایی جنگ نمایان شد. زمانی که «عیسی المزروعی» فرمانده نیروهای اماراتی در یمن اعلام کرد که هدف از ورود به جنگ یمن مبارزه با «حوثی‌ها»، «اخوان‌المسلمین»، «القاعده» و «داعش» است. این سخن زمانی گفته شد که رهبران اخوان‌المسلمین یمن (حزب الاصلاح) در پایتخت متحد ابوظبی یعنی در ریاض اقامت داشتند. یکی از برهه‌هایی که این اختلاف را نشان داد، هنگامی بود که امارات در ژوئن ۲۰۱۹ خبر داد که قصد دارد به طور یکجانبه بخش اصلی نیروهایش را از یمن خارج سازد. رادیو «مونته کارلو» در آن زمان نوشت که این اقدام امارات با دو هدف احتمالی صورت گرفته است. یکی اینکه امارات قصد داشته تا با عقب کشیدن نیروهای خود، تعداد بیشتری از عناصر یمنی همسو با خود را که در سال‌های گذشته آموزش داده بود، وارد میدان کند و دوم اینکه امارات با این کار در صدد کسب رضایت ایران بوده است. به طوریکه در پایان همان ماه از یک هیأت ایرانی برای اولین بار از سال ۲۰۱۳ در ابوظبی استقبال کرد. عربی ۲۱ در ادامه نوشت که امارات همزمان در راستای تسلط بر گذرگاه‌های استراتژیک از جمله بندر «عدن» که بخشی از تجارت جهانی از آن عبور می‌کند، اقدام کرده است. اما اولویت اصلی برای عربستان سعودی این است که از تمرکز و تثبیت حوثی‌ها در مرزهای جنوبی خود ممانعت کند، از این رو حضور حوثی‌ها را مساوی حضور ایران می‌داند که البته باید گفت تا کنون در این امر توفیقی نیافته است. در مناطق درگیری نیز هماهنگی میان گروه‌های مسلح و سازماندهی آن‌ها از این رو که هرکدام وابسته به ریاض یا ابوظبی هستند، دشوار است، اما با وجود همه این‌ها، سعودی‌ها و اماراتی‌ها در سطح دیپلماتیک تلاش می‌کنند اوضاع را عادی جلوه دهند. عربی ۲۱ در ادامه این سؤال را مطرح کرد که کدام‌یک از این دو کشور بر دیگری تسلط دارد؟ و سپس نوشت که دائما سؤالاتی در خصوص شکل روابط میان عربستان سعودی و امارات پرسیده می‌شود. از زمانی که «محمد بن سلمان» به قدرت رسید، برخی منابع سیاسی و رسانه‌ای مدام می‌گویند که سیاست خارجی فعلی ریاض، برگرفته از توصیه‌های «محمد بن زاید» است. اما «عبدالله الغامدی» معارض و تحلیلگر عربستانی این موضوع را رد کرده و گفت که روابط ریاض و ابوظبی دو جانبه است و اختلافات دو طرف در جزئیات است و اما در راهبرد کلی، مشترک هستند. او هدف هر دو کشور را سازش با رژیم صهیونیستی و حمایت از جریان ضد انقلاب در کشورهای عربی و سرکوب داخلی دانست و گفت که از لحاظ شخصیتی، «محمد بن سلمان» و «محمد بن زاید» بسیار به یکدیگر نزدیک هستند، با این تفاوت که ولی‌عهد ابوظبی تجربه بیشتری دارد. «سعد الفقیه» دیگر مخالف دولت سعودی نیز در یک گفت و‌گوی تلویزیونی گفته است که بن سلمان خواستار صلح با قطر بود اما ابوظبی ضمن مخالفت با این موضوع، بن سلمان را به عقب‌نشینی از موضع خود مجبور ساخت. او حل و فصل فعلی بحران قطر را صرفا به علت فشار دولت دونالد ترامپ دانست. مسأله‌ای که به گفته وی مخالفت و دخالت امارات را بی‌اثر کرده است. اختلافات تاریخی ناظران همچنین به اختلافات مرزی میان امارات و عربستان سعودی اشاره می‌کنند. «علی الهیل» استاد علوم سیاسی قطری در این باره گفت که دو طرف در خصوص میدان نفتی «الشیبه» اختلاف دارند و امارات به الحاق بخشی از خاک عربستان به خود طمع دارد تا میادین نفت و گاز جدید کشف کند. این اختلاف تاریخی به سال‌های دور باز می‌گردد. به رغم امضای توافق جده در سال ۱۹۷۴ که موجب چشم‌پوشی عربستان سعودی از بخشی از منطقه «البریمی» شد و در مقابل نیز امارات ۵۰ کیلومتر از ساحل خود را به سعودی‌ها بخشید و ادعای ارضی خود در خصوص میدان نفتی «الشیبه» که روزانه ۵۰۰ هزار بشکه نفت از آن استخراج می‌شود را پس گرفت. اما اختلافات همچنان ادامه دارد. امارات در سال ۱۹۹۹ حضور در نشست وزرای خارجه کشورهای عربی خلیج‌فارس را در اعتراض به اینکه سعودی‌ها حاضر به همکاری برای بهره‌برداری مشترک از میدان «الشیبه» نیستند، تحریم کرد. در سال ۲۰۰۴ که «خلیفه بن زاید» به قدرت رسید، بار دیگر پرونده توافق ۱۹۷۴ باز شد و «عبدالخالف عبدالله» مشاور بن زاید گفته بود که توافق ۱۹۷۴ در شرایط غیر عادی امضاء شده و ابوظبی از مفاد آن راضی نیست. در سال ۲۰۰۶ نیز امارات نقشه‌ای منتشر کرد که نشان می‌داد منطقه «خور العدید» جزو خاک این کشور است. اقدامی که واکنش شدید سعودی‌ها را برانگیخت و ریاض ورود بدون ویزای اتباع اماراتی را به خاک خود ممنوع کرد. روابط با ایران در آگوست ۲۰۱۹ هیأتی از گارد ساحلی امارات به تهران آمد و طبق بیانیه صادره از سوی دولت امارات، هدف از این سفر تکمیل دیدارهای دوره‌ای مشترک برای بحث در خصوص حدود ماهیگیری در مرزهای آبی طرفین بود «عریب الرنتاوی» نویسنده اردنی در آن زمان در مقاله‌ای نوشت که اماراتی‌ها بر خلاف سعودی‌ها تلاش دارند روابط با ایران را حفظ کنند و بیش از نیم میلیون ایرانی در خاک امارات زندگی می‌کنند که هزاران شرکت و مؤسسه به نام خود دارند و میلیاردها دلار تجارت مشترک میان ایران و امارات برقرار است و همزمان روابط دیپلماتیک در سطوح بالا نیز جریان دارد. الرنتاوی سپس مدعی شده بود که همین ارتباط میان امارات و ایران موجب شده است تا اماراتی‌ها از موشک‌ها و پهپادهای یمنی‌ها تا حدودی مصون باشند. انتهای پیام / ص
به گزارش گروه دیگر رسانه‌های خبرگزاری فارس، به مناسبت فرارسیدن سالروز شهادت سردار شهید حاج‌قاسم سلیمانی روزنامه کیهان گفت‌وگویی با دکتر حسین امیرعبداللهیان، دستیار ویژه رئیس و مدیرکل بین‌الملل مجلس و سخنگوی ستاد مردمی گرامیداشت سالگرد شهادت سردار سلیمانی انجام داده است که بخش‌های مهم آن در ادامه از نظرتان می‌گذرد. اطمینان داعش و جبهه النصره به صداقت کلام حاج قاسم سخن گفتن از فردی مثل حاج قاسم ابعاد مختلفی دارد و قدری دشوار است. فراتر از اینکه حاج قاسم در بین اهل سنت محبوبیت داشت حتی در بین فرماندهان داعش نیز مؤثر و مهم بود؛ داعشی که دشمن حاج قاسم بودند و اگر در صحنه سوریه و عراق به حاج قاسم می‌رسیدند وضعیتی خشونت‌بار‌تر از شهید حججی را در ارتباط با حاج قاسم پیاده می‌کردند. زمانی که گروه‌های تروریستی مانند داعش، جبهه النصره، احرار الشام و یا دیگر گروه‌های تروریستی محاصره می‌شدند اول می‌آمدند یک سپر انسانی از زنان و کودکان در پیرامون خودشان تشکیل می‌دادند که محاصره را از این طریق بشکنند. اما در نهایت از طریق غربی‌ها یا رابط‌های سازمان ملل پیغام می‌دادند که ما آمادگی داریم که از این شهر خارج شویم و سلاح‌های سنگین را هم تسلیم کنیم. اما می‌خواستند اطمینان داشته باشند که وقتی‌که دارند خارج می‌شوند و سلاح‌های سنگین را هم تحویل می‌دهند و سوار اتوبوس‌ها می‌شدند کسی از پشت آنها را هدف قرار ندهد. وقتی به این نقطه می‌رسیدند بحث تبادل مطرح می‌شد؛ تبادل با خروج سران و جریان‌های تروریستی. در این مقطع که آن زمان من معاون در وزارت خارجه بودم مقامات سازمان ملل نیمه‌شب با بنده تماس می‌گرفتند (که به وقت آمریکا آن موقع روز بود) و می‌گفتند که رهبران این گروه‌های تروریستی (که البته از دید سازمان ملل و آمریکا که حامی آن تروریست‌ها بودند مسلحین مخالف نامیده می‌شدند) پیغام دادند و می‌خواهند از این مسئله مطمئن باشند که در مرحله تبادل هدف قرار نخواهند گرفت و می‌گفتند آیا ژنرال سلیمانی تضمین می‌کند که ما هدف قرار نخواهیم گرفت. ببینید داعش و جبهه النصره به‌عنوان دشمنان حاج قاسم شناختی از ایشان دارند که می‌گویند که اگر حاج قاسم تضمین کند که ما در مرحله تبادل هدف قرار نخواهیم گرفت ما سلاح‌های سنگین را تحویل می‌دهیم و تبادل انجام خواهد شد. البته در مراحل بعدی حزب‌الله لبنان و سپاه پاسداران نیز به دلیل رفتارهای خود در نزد تروریست‌ها جایگاه خاص خود را داشتند. این حجم از اطمینان داعش و جبهه النصره به صداقت کلام حاج قاسم واقعا بی‌نظیر است. حاج‌قاسم با همان قدرتی که از شیعیان حمایت می‌کرد از اهل سنت دفاع می‌کرد شش ماه قبل از سقوط داعش هیئتی از سران عشایر اهل سنت عراق به نزد من آمدند و خبر این دیدار خیلی هم منتشر نشد. درخواست این‌ها جالب بود. من چون در عهد صدام ملعون در سفارت ایران در عراق بودم ویژگی‌های روانشناختی عشایر و سران عشایر عراق را تا حدودی می‌دانستم. عشایر به راحتی حاضر نمی‌شوند سفر کنند و یا درخواستی از کسی داشته باشند. سران عشایر عراق در بافت قبیله‌ای خود اگر نگوییم خود را از رئیس‌جمهور عراق حتی در عهد صدام بالاتر می‌دانستند خود را هم‌ردیف با رئیس‌جمهور می‌دانند. سران عشایر اعلام کردند که در کردستان عراق، اربیل در حال سقوط بود و دیدیم که سردار سلیمانی در خطرناک‌ترین شرایط ممکن وارد اربیل شد و شروع به سازماندهی نیروها کرد و به ما کمک کرد و مانع سقوط اربیل توسط داعش شد. اما هرچه به جلوتر می‌رویم این ژنرال‌های آمریکایی و داعش می‌آیند با ما نشست برگزار می‌کنند و وعده می‌دهند. در نهایت ما به جایی رسیدیم که ارتباط خود را با داعش قطع کردیم و فهمیدیم این‌ها مدافع اهل سنت نیستند. همه اراضی ما را داعش تصرف کرد و هیچ چیزی نداریم. اهل سنتی که روزی در قدرت بودیم امروز نه اعتبار داریم نه قدرتی برای ما باقی‌مانده و نه جغرافیایی. می‌گفتند که آمریکایی‌ها می‌آیند و در خیمه‌های ما با ما قهوه می‌نوشند و فقط وعده می‌دهند اما ما همه چیز را از دست دادیم و از ایران درخواست کمک داریم. در نهایت ایران نیز کمک کرد و مستشاران ایران دست به کار شدند و سردار سلیمانی به کمک اهل سنت عراق رفت. من به‌عنوان کسی که قدری الفبای جغرافیای عراق را می‌شناسم این را با صدای بلند می‌گویم: «تعداد شهدایی که شیعه و جمهوری اسلامی در عراق در مبارزه با داعش در مناطق سنی‌نشین برای آزادسازی اهل سنت عراق تقدیم کرد به مراتب بیشتر از تعداد شهدایی بود که شیعه در مبارزه با داعش در مناطق شیعه‌نشین تقدیم کرد.» بنابراین سردار سلیمانی یک محبوبیت ویژه‌ای داشتند. ایزدی‌ها، مسیحیان، آشوری‌ها و کردها برای در امان ماندن از حملات داعش از سردار سلیمانی درخواست کمک می‌کردند و ایشان نیز کمک می‌کرد و خیلی با سعه‌صدر و دست و دلبازی هم کمک کرد. سردار سلیمانی با همان قدرتی که از اهل تشیع در عراق حمایت می‌کرد با همان قدرت نیز از اهل سنت و دیگر قومیت‌ها دفاع می‌کرد. حاج‌قاسم گفت به آقای بارزانی اطلاع دهید که ما به سرعت به شما کمک خواهیم کرد من فراموش نمی‌کنم روزی که داعش تصمیم گرفت به سمت اربیل حرکت کند و اربیل در معرض سقوط قرار گرفت حدود ساعت ۷ - ۸ شب بود و من در دفتر کارم در وزارت خارجه نشسته بودم. سرکنسول ما در اربیل زنگ زد و گفت که تمام مقامات کرد در اربیل چمدان‌ها را بستند، یک سری فرار کرده و یک سری دیگر نیز در آستانه خروج از شهر هستند و توی شهر شایع شده که داعش در کمتر از چند ساعت دیگر وارد اربیل خواهد شد. سرکنسول ما در اربیل به من گفت که رهبران کرد یک پیام دارند مبنی بر اینکه طی چند روز گذشته با آمریکا تماس گرفتیم که داعش را بمباران کنید یا تجهیزات و هواپیما بدهید چرا که اربیل در حال سقوط است اما مقامات آمریکایی هربار اعلام کردند که در حال بررسی هستیم. در آن موقع که تماس گرفتند به من گفتند که درخواست مقامات عالی‌رتبه کردستان عراق این است که جمهوری اسلامی ایران به داد ما برسد. من یادم هست که بلافاصله به دفتر سردار سلیمانی زنگ زدم ایشان هم گفتند که من هم این خبر را از یک کانال دیگر مطلع شده‌ام شما هم از طریق کانال خودتان به آقای بارزانی اطلاع دهید که ما به سرعت به شما کمک خواهیم کرد و واقعا سردار سلیمانی ظرف چند ساعت در خطرناک‌ترین شرایط وارد اربیل شد، پیشمرگه را سازمان‌دهی کرد و روحیه‌بخش بود و شرایط برای سردار سلیمانی به شدت خطرناک بود. سردار سلیمانی مستقیما با یک هواپیما به اربیل وارد شد. مقامات کرد بعدا اعلام کردند که از شدت گرد و غباری که بر صورت سردار سلیمانی نشسته بود ما ایشان را نمی‌شناختیم. سردار سلیمانی مستقیما در جریان دفاع از کردها در حمله داعش بود. مقامات کردی که من با آنها صحبت می‌کردم می‌گفتند اصلا باورمان نمی‌شد که او مستقیما وارد صحنه شده باشد در حالی که بقیه مسئولان کرد یا فرار کرده بودند یا مشغول بستن چمدان‌های خود بودند. اروپایی‌ها باید دست سردار سلیمانی را ببوسند من همیشه در ملاقات خود با مقام‌های اروپایی به آنان می‌گویم که شما باید دست سلیمانی را ببوسید و باید از او تمجید کنید؛ چرا که وقتی داعش تنها در چند روستا مثل رقه، تکریت و فلوجه بود و اعلام خلافت ادعایی اسلامی را کردند ایستگاه‌های مترو شما در پاریس و بروکسل و لندن ناامن شد در حالی که هنوز داعش هیچ نبود. فرض کنید داعش می‌توانست در حلب [کامل مستقر شود و] حکومت خودخوانده خود را برقرار کند و یا می‌توانست در موصل حکومتش را ادامه و توسعه دهد و مقداری جای پای این‌ها سفت می‌شد آن وقت شما [غربی‌ها] در نیویورک هم امنیت نداشتید. اقدامات علیه داعش نقش مؤثری در امنیت جهانی داشت. اعلام پایان حکومت داعش؛ اوج اقتدار جمهوری اسلامی ایران داعشی که به اسم اسلام، با در دست گرفتن قرآن و با بیرقی که نام خدا و رسول خدا (ص) بر آن نوشته‌شده این جنایات فجیع را مرتکب می‌شد، چه بر سر امت اسلام می‌آورد، با ادامه آن وضع چه چیزی را به جای اسلام رحمانی پیامبر (ص) این‌ها ارائه می‌کردند؟! این نابود کردن امت اسلامی و اندیشه‌های اسلامی بود و مبارزه در این حوزه ارزشش به مراتب بیشتر از مبارزه در حوزه‌های جغرافیایی بود. زمانی که شهید سلیمانی اعلام کرد که تا کمتر سه ماه دیگر داعش نابود خواهد شد، آن موقع اوج اقتدار جمهوری اسلامی ایران و به‌نظرم اوج اقتدار نظام ولایی ما و اوج اقتدار محور مقاومت، یعنی ایران و متحدانش، به‌عنوان‌ترکیبات سیاسی- امنیتی جدید منطقه بود که به لطف خدا محقق شد. شهید سلیمانی کاری کرد که رژیم صهیونیستی دور خودش دیوارهای بتونی کشید سردار سلیمانی در دوره زندگی‌شان منشأ خدمات فراوانی شد که اگر بخواهم تنها دو نمونه مهم را بگویم و از خدمات او در جنگ تحمیلی عبور کنم و از مبارزه او با‌اشرار و قاچاقچیان در مرزهای شرقی کشور و ده‌ها خدمت او در سیلاب خوزستان به مردم این منطقه کرد و از کمک‌هایش به مردم افغانستان، عراق و … بگذرم، باید اشاره کنم به اینکه شهید سلیمانی در سطح امنیت ملی و منطقه‌ای کاری کرد، رژیم صهیونیستی که خواب حکومت از نیل تا فرات را می‌دید، حالا با همت مقاومت و شهدا و به برکت خون شهدا دیوارهای بتونی چند کیلومتری دور خودشان کشیدند و یک زندان کوچک برای صهیونیست‌ها ساخته‌اند. انتهای پیام /
به گزارش خبرنگار خبرگزاری فارس در دوشنبه، «قاسم ژامرت تاکایف» رئیس‌جمهور قزاقستان و «رجب طیب اردوغان» رئیس‌جمهور ترکیه در اولین روز سال نو میلادی با یکدیگر صحبت کردند. دو طرف در ابتدای این تماس تلفنی یکدیگر به مناسبت سال نو میلادی تبریک گفتند. تاکایف در سخنانی با بیان این‌که علی‌رغم همه‌گیری کرونا، همکاری بین دو کشور در حال توسعه بوده و حجم تجارت متقابل به ۲ ٫ ۶ میلیارد دلار رسیده خواستار تداوم تلاش‌های متمرکز به افزایش تجارت و تشدید همکاری‌های سرمایه گذاری بین دو کشور شد. رئیس‌جمهور قزاقستان در بخش دیگری خاطرنشان کرد: طی سال‌های اخیر، نفوذ ترکیه در صحنه بین‌المللی افزایش‌یافته است. اردوغان به نوبه خود ضمن موافقت با رویکرد همتای قزاقی خود در مورد افزایش گردش مالی تاکید کرد: در نتیجه تلاش‌های مشترک می‌توان میزان تجارت متقابل بین دو کشور را ۳ برابر افزایش داد. اردوغان تعامل دو کشور در مبارزه با بیماری همه‌گیر کرونا را ستود و خاطرنشان کرد: رهبری قزاقستان در نتیجه اقدامات قاطع موفق شد شرایط اپیدمیولوژیک کشور را تحت کنترل درآورد. رئیس‌جمهور ترکیه با آروزی موفقیت برای برگزاری انتخابات آتی پارلمانی در قزاقستان به مشارکت ناظران ترکیه در این رویداد مهم سیاسی اشاره کرد. در پایان این تماس تلفنی طرفین امکان سفر اردوغان به «نورسلطان» در سال جاری میلادی را بررسی کردند. انتهای پیام / ح
به گزارش خبرگزاری فارس از اصفهان، آیت‌الله حاج شیخ محمدتقی مصباح یزدی عضو مجلس خبرگان رهبری و رئیس مؤسسه آموزش پژوهشی امام (ره) پس از عمری تلاش و مجاهدت خالصانه در عرصه‌های مختلف انقلاب اسلامی و خدمت به حوزه‌های علمیه، شامگاه جمعه ۱۲ دی‌ماه به دیدار حق شتافت. آیت‌الله سید یوسف طباطبایی‌نژاد امام جمعه اصفهان در پیامی ارتحال مرحوم آیت‌الله محمدتقی مصباح یزدی (رحمت‌الله علیه) را تسلیت گفت. در این پیام آمده است: خبر ارتحال فیلسوف گرانقدر و عالم متقی و قهرمان همیشه آماده دفاع از مرز‌های عقیده و ایمان، سرو قامت بوستان علم و دین، یاور راستین ولایت، متفکر، مبتکر و نواندیش حضرت آیت‌الله حاج شیخ محمد تقی مصباح یزدی (رحمت‌الله علیه) موجب تأسف و تألم گردید. امام جمعه اصفهان تأکید کرده است: علمیت ایشان در ابعاد مختلف، تواضع و اخلاص، تقوا و زمان‌شناسی، تربیت شاگردان فراوان و تأسیس مرکز علمی و پژوهشی امام خمینی (ره) و آثار قلمی متعدد از خصوصیات ویژه ایشان بود؛ بی‌شک درگذشت این عالم متقی ثلمه عظیمی است که به راحتی قابل جبران نخواهد بود. در بخش پایانی این پیام تأکید شده است: اینجانب این ضایعه را به محضر حضرت ولی‌عصر (عج) مقام معظم رهبری، حوزه‌های علمیه، جامعه علمی کشور و عموم مؤمنین مخصوصا به بازماندگان ارجمند ایشان تسلیت گفته و مغفرت الهی را برای آن عالم بزرگوار مسألت می‌نمایم. فقیهی مجاهد که در مسیر پر فراز و نشیب انقلاب حضور مؤثر داشت مجمع نیروهای انقلاب اسلامی اصفهان نیز در پیامی به مناسبت رحلت علامه مصباح یزدی، تأکید کرد: عزیزی دیگر از خیل خادمان اسلام و انقلاب رحلت نمود و داغدار عالم ربانی آیت‌الله مصباح یزدی شدیم؛ فقیهی مجاهد و متفکری زاهد که در آرمان‌های امام و انقلاب ثابت‌قدم بودند و از تهمت‌ها و زخم زبان‌های فراوان نهراسیدند و در مسیر پر فراز و نشیب انقلاب حضوری مؤثر داشتند. مجمع نیروهای انقلاب ضمن تسلیت رحلت یار با وفای امام و رهبری به محضر مبارک حضرت بقیت‌الله الاعظم ارواحنا فداه، رهبر معظم انقلاب حضرت آیت‌الله امام خامنه‌ای، حوزه‌های علمیه و مردم عزیز کشور؛ از درگاه الهی، علو درجات و مغفرت و رحمت الهی را برای ایشان مسألت کردند. آیت‌الله مصباح با سلاح علم و دانش به مبارزه جهادی با افکار منحرف پرداخت سازمان بسیج اساتید و نخبگان حوزه‌های علمیه استان اصفهان نیز در پیامی به مناسبت ارتحال عالم فقید آیت‌الله محمدتقی مصباح، بیان کردند: رحلت عالم فرزانه و حکیم متعهد و مؤمن مرحوم آیت‌الله حاج شیخ محمدتقی مصباح یزدی را به پیشگاه حضرت بقیه‌الله اعظم عجل الله تعالی فرجه الشریف، علمای اعلام، مراجع اعزام، حوزه‌های علمیه و مجلس خبرگان رهبری تسلیت عرض می‌نمایم. در بخش دیگر این پیام آمده است: این دانشمند جهان تشیع با سلاح علم و دانش به مبارزه‌ای همه‌جانبه و جهادی با افکار منحرف پرداخت و در مقاطع مختلف زندگی به مبارزه علمی خود را ادامه داد و پس از انقلاب نیز با تألیف و انتشار ده‌ها جلد کتاب جوانان تشنه معارف کلامی و فلسفی را با بیانی ساده و سلیس راهنما بود. در پایان این بیانیه تأکید شده است: به حق چنین عالمان فرهیخته خسران جبران‌ناپذیری بر پیکره علم و دانش خواهد بود که تا سال‌ها بر دامن مراکز علمی سیطره دارد، از خداوند منان برای آن بزرگ‌مرد علم و دانش علو درجات را خواهانیم و بر جامعه علمی کشور عرض تسلیت داریم. فقدان عالم برجسته و فیلسوف سده حاضر ضایعه عظیمی است حوزه علمیه اصفهان (سید یوسف طباطبایی‌نژاد، سید ابوالحسن مهدوی، سید کمال فقیه‌ایمانی، اسدالله جوادی، حبیب‌الله رهبر، یدالله رحیمیان، سید عبدالله ابن رسول، احمد فقیهی، علی ابراهیمی، سید نورالدین جعفریان، احمد کلباسی، محمد قدوسی، عبدالامیر خطاط نائینی، محسن جلالی، حمید الهی‌دوست، وحید جلالی، مجید هادی‌زاده، هادی نجفی، عبدالهی، سید احمد سجادی، محمد حسن مظاهری و سید حسین بهشتی‌نژاد) نیز در پیامی فقدان عالم برجسته و فیلسوف سده حاضر آیت‌الله حاج شیخ محمدتقی مصباح یزدی را تسلیت گفتند. در ابتدای این پیام آمده است: فقدان عالم برجسته و فیلسوف سده حاضر آیت‌الله حاج شیخ محمدتقی مصباح یزدی ضایعه عظیمی بود که بر حوزه‌های علمیه و جامعه علمی تشیع وارد آمد، این مرد عالم و اندیشمند توانسته بود، با قدرت علمی خود به مقابله با افکار منحرف غرب و شرق بپردازد و ستیزی همه‌جانبه در مقابل این اندیشه‌ها داشته باشند و آرای حکیمانه شیعی که برخاسته از کلام وحیانی اهل‌بیت علیهم السلام را به رخ فیلسوفان دنیامدار بکشاند و بر سخنان آنان فائق آید. در این پیام تأکید شده است: مرحوم آیت‌الله مصباح یزدی را می‌توان به حق یکی از یاوران امام امت رحمت‌الله علیه و مقام معظم رهبری حفظه الله دانست، که با تلاشی فراوان به حمایت و دفاع از اصل مترقی ولایت‌فقیه مبادرت نمود و به نقد افکار منحرف دست نواخت و با منطقی قوی از ابتدای نظام اسلامی تاکنون جریانات سیاسی منحرف را منکوب و در جهت بصیرت افزایی جوانان و دفاع از آرمان‌های جمهوری اسلامی گام بردارد. حوزه علمیه اصفهان ارتحال این ابرمرد دانش و پژوهش و عالم حوزه‌های علمیه را به حضرت بقیه‌الله اعظم عجل الله تعالی فرجه الشریف، مقام عظمای ولایت، مراجع معظم تقلید، حوزه‌های علمیه، مجلس خبرگان رهبری و بیت معظم این دانشمند فقید عرض تسلیت داشته و برای آن حکیم فرزانه علو درجات را از خداوند رحمان و رحیم خواستار است. پیشگامی آیت‌الله مصباح در عرصه تحول و ارتقای آموزش‌های حوزوی آیت‌الله حسین مظاهری زعیم حوزه علمیه اصفهان نیز در پیامی به مناسبت ارتحال آیت‌الله مصباح، تأکید کرد: ارتحال عالم حکیم و متفکر توانا مرحوم حضرت آیت‌الله حاج شیخ محمدتقی مصباح یزدی «رضوان‌الله‌تعالی‌علیه» موجب تأسف و تأثر گردید. در ادامه این پیام آمده است: ایشان فیلسوفی صاحب‌نظر و استادی مبرز و یکی از شاگردان ممتاز و برجسته استاد عظیم‌الشأن حضرت علامه طباطبائی بودند که سال‌های متمادی از عمر مبارک خود را در ترویج و توسعه معارف قرآنی و حکمت اسلامی و نیز تعلیم و تربیت شاگردان عالم و پرشمار و همچنین تألیف آثار فراوان و ماندگار در ساحت اندیشه دینی و فلسفه اسلامی سپری ساختند. آیت‌الله مظاهری در بخش دیگر این پیام بیان کرده است: پیشگامی ایشان در عرصه تحول و ارتقای آموزش‌های حوزوی و نقش اساسی و همت رفیع و عزم راسخ این عالم اندیشمند در تأسیس مؤسسه در راه حق و سپس بنیاد فرهنگی باقرالعلوم (ع) و در نهایت، مؤسسه آموزشی پژوهشی امام خمینی (ره) و زحمات طاقت‌فرسا و سعی بلیغ و سخت‌کوشی خستگی‌ناپذیری که در این مسیر خطیر و طولانی مصروف داشتند، بی‌شک از حسنات شاخص کارنامه مجاهدت علمی آن عالم جلیل و فکور است. زعیم حوزه علمیه اصفهان تأکید کرده است: زهد و وارستگی و اخلاص و شیفتگی ایشان به آستان حضرات اهل‌بیت عصمت و طهارت (ع) نیز ذخیره معنوی بزرگی در پیشگاه خداوند منان خواهد بود. در پایان این پیام آمده است: ضمن عرض تسلیت به بیت مکرم و فرزندان گرامی و داماد محترم ایشان و همه ارادتمندان و خیل شاگردان ارجمند این عالم متفکر، از خداوند سبحان، علو درجات و رحمت و مغفرت واسعه برای این صدیق شفیق و دوست دیرین مسألت می‌کنم و اجر و صبر و سعادت خاندان مصاب و همه بازماندگان معزز و همچنین استمرار خدمات و حسنات علمی و فلسفی ایشان را از درگاه آن پروردگار متعال خواستارم. آیت‌الله مصباح جزء استوانه‌های انقلاب اسلامی بود مجمع نمایندگان مردم استان اصفهان در مجلس شورای اسلامی نیز در پیامی در گذشت آیت‌الله محمدتقی مصباح یزدی را تسلیت گفتند، در این پیام آمده است: عالم مجاهد و جلیل‌القدر آیت‌الله حاج محمدتقی مصباح یزدی پس از عمری خدمت به اسلام به زیارت حضرت حق شتافت. در ادامه آمده است: ایشان که جزء استوانه‌های انقلاب اسلامی و یکی از شاگردان برجسته حضرت امام خمینی (ره) و یار دیرین رهبر معظم انقلاب بودند، اهتمام ویژه‌ای در تدریس و تربیت و نیز تألیف آثاری ماندگار در تفسیر و فلسفه و پاسداری از عقاید دینی همره با بصیرت انقلابی داشتند. مجمع نمایندگان استان اصفهان در پایان ابراز داشته‌اند: فقدان این عالم برجسته که همه دغدغه و توان خویش را برای پیاده‌سازی اهداف انقلاب بکار گمارده بود به محضر مبارک حضرت ولی‌عصر (ع)، رهبر معظم انقلاب، حوزه‌های علمیه، خانواده مکرم و شاگردان ایشان تسلیت عرض نموده و برای آن عالم ربانی رحمت واسعه و علو درجات و برای بازماندگان مکرمشان صبر و اجر مثالت می‌نماییم. آیت‌الله مصباح عمر پربرکت خود را در تألیف، تحقیق و تعلیم صرف کرد عباس رضایی استاندار اصفهان نیز با صدور پیامی بیان داشت: درگذشت آیت‌الله حاج شیخ محمدتقی مصباح یزدی موجب تأثر و تأسف گردید. در ادامه پیام استاندار اصفهان تأکید شده است: آن عالم بزرگوار از اساتید حوزه علمیه و بنیان‌گذار مؤسسه آموزشی و پژوهشی حضرت امام خمینی (ره) بود و عمر پربرکت خود را در تألیف، تحقیق و تعلیم صرف کرد. در بخش پایانی این پیام اضافه‌شده است: این‌جانب فقدان این عالم ربانی را محضر مقام معظم رهبری، حوزه‌های علمیه، علمای اعلام، شاگردان و علاقه‌مندان و مردم متدین استان اصفهان و به ویژه بیت مکرم آن مرحوم تسلیت عرض نموده و از درگاه خداوند متعال برای آن عالم ربانی رضوان و رحمت واسعه الهی و برای بازماندگان صبر جمیل مسألت دارم. انتهای پیام / ۶۳۰۵۸ / ر ۲۰ /
خبرگزاری فارس مازندران سرویس ورزشی | هفته هفدهم مسابقات والیبال قهرمانی باشگاه‌های برتر مردان ایران جام سردار شهید حاج قاسم سلیمانی، (جمعه) با شش دیدار به صورت متمرکز در خانه والیبال و سالن فدراسیون پیگیری شد. در پنجمین مسابقه این هفته که به میزبانی سالن فدراسیون والیبال برگزار شد، تیم‌های هورسان رامسر و پیکان تهران به مصاف یکدیگر رفتند و شاگردان مرتضی عهدی موفق به شکست سه بر صفر حریف خود شدند. پیکانی‌ها در سه ست این مسابقه با امتیاز مشابه ۲۵ بر ۲۳ به پیروزی رسیدند تا ششمین برد خود در لیگ برتر مردان سال ۹۹ را جشن بگیرند. این دیدار در مدت زمان ۱۰۶ دقیقه انجام شد و قضاوت و نظارت آن به ترتیب برعهده مرتضی اکرمی، علی‌اکبر پاکدلان، مسعود قاری و علی یاوری به عنوان داور اول، داور دوم، ناظر فنی و ناظر داوری بود. ولی علی‌پور بازیکن شماره سه پیکان در ست سوم این مسابقه کارت زرد دریافت کرد. در آخرین مسابقه هفته هفدهم نیز تیم‌های راه‌یاب ملل کردستان و لبنیات هراز آمل درخانه والیبال تهران به مصاف هم رفتند و شاگردان بهروز عطایی موفق به شکست نماینده کردستان بانتیجه سه بر صفر شدند. هزار با کسب این پیروزی، با ۱۲ برد و ۳۴ امتیاز بالاتر از فولاد سیرجان که این هفته استراحت داشت، در رتبه سوم جدول ایستاد. راه‌یاب در این مسابقه در سه ست متوالی و با امتیازهای ۲۵ بر ۲۱، ۲۵ بر ۱۸ و ۲۵ بر ۲۲ مغلوب نماینده آمل شد تا سیزدهمین شکست خود را تجربه کند. مهرداد شوشتری و علیرضا قریب به عنوان داور اول و دوم، این رقابت را سوت زدند که ۹۵ دقیقه طول کشید. نظارت فنی و داوری هم برعهده علیرضا گیلانی و امیر صداقت بود. این دیدار دو کارت زرد داشت که رشید یوسفی بازیکن راه‌یاب در ست دوم و بهروز عطایی سرمربی لبنیات هراز در ست سوم دریافت کنندگان این کارت‌ها بودند. تیم‌های فولاد سیرجان و شهرداری گنبد در هفته هفدهم لیگ برتر مردان استراحت داشتند و نتایج کامل شش مسابقه این هفته به قرار زیر است: سایپا تهران ۳ – آذرباتری ارومیه صفر (۲۵ بر ۱۶، ۲۸ بر ۲۶ و ۲۵ بر ۱۴) شهرداری قزوین صفر – شهداب یزد ۳ (۱۸ بر ۲۵، ۱۸ بر ۲۵ و ۱۷ بر ۲۵) فولاد مبارکه سپاهان ۳ – شهرداری ورامین صفر (۲۵ بر ۱۹، ۲۵ بر ۱۹ و ۲۵ بر ۱۷) شهرداری ارومیه ۳ – خاتم اردکان صفر (۲۵ بر ۱۹، ۲۵ بر ۲۲ و ۲۵ بر ۱۹) راه‌یاب ملل‌کردستان صفر – لبنیات هراز آمل ۳ (۲۱ بر ۲۵، ۱۸ بر ۲۵ و ۲۲ بر ۲۵) هورسان رامسر صفر – پیکان تهران ۳ (۲۳ بر ۲۵، ۲۳ بر ۲۵ و ۲۳ بر ۲۵) در پایان این هفته تیم شهرداری ارومیه با ۱۳ برد و ۳۷ امتیاز در صدر جدول قرار دارد و تیم‌های فولاد مبارکه سپاهان و لبنیات هراز آمل با ۱۲ برد و به ترتیب ۳۵ و ۳۴ امتیاز در جایگاه‌های دوم و سوم قرار گرفتند. برنامه ادامه لیگ برتر مردان اعلام شد دور برگشت لیگ برتر مردان با ۱۸ دیدار هفته نخست متمرکز در روزهای چهارشنبه، جمعه و یکشنبه ۱۰، ۱۲ و ۱۴ دی‌ماه که شامل مسابقات هفته‌های شانزدهم، هفدهم و هجدهم مرحله مقدماتی است، پیگیری می‌شود. کمیته برگزاری رویدادها و مسابقات فدراسیون والیبال، برنامه ادامه مسابقات والیبال قهرمانی باشگاه‌های برتر مردان ایران جام سردار شهید حاج قاسم سلیمانی را اعلام کرد و این مسابقات از ۲۰ دیماه با رقابت‌های هفته دوم متمرکز آغاز می‌شود و دور برگشت مرحله مقدماتی روز پنج‌شنبه ۳۰ بهمن‌ماه با تک دیدار راه‌یاب ملل کردستان و آذرباتری ارومیه به پایان خواهد رسید. بر این اساس، هفته دوم لیگ برتر متمرکز روزهای ۲۰، ۲۲ و ۲۴ دی‌ماه (هفته‌های نوزدهم، بیستم و بیست و یکم دور مقدماتی) و هفته سوم متمرکز در روزهای یکم، سوم و پنجم بهمن‌ماه (هفته‌های ۲۲، ۲۳ و ۲۴ دور مقدماتی) پیگیری خواهد شد. همچنین هفته چهارم متمرکز، روزهای ۱۳، ۱۵ و ۱۷ بهمن‌ماه (هفته‌های ۲۵، ۲۶ و ۲۷ دور مقدماتی) و هفته پنجم متمرکز نیز در روزهای ۲۵، ۲۷، ۲۹ و ۳۰ بهمن‌ماه که شامل دیدارهای هفته‌های ۲۸، ۲۹ و ۳۰ دور مقدماتی است، پیگیری خواهد شد. پس از پایان مرحله مقدماتی، هشت تیم برتر جدول رده‌بندی به مرحله پلی‌آف صعود خواهند کرد و تیم‌های نهم تا چهاردهم جدول از دور مسابقات حذف می‌شوند. به گزارش فارس؛ هفته هیجدهم لیگ برتر روز یکشنبه ۱۴ دیماه با شش دیدار به صورت متمرکز در خانه والیبال و سالن فدراسیون برگزار خواهد شد. انتهای پیام / ۸۶۰۵۹ / ج / س
عبدالرحمن رافتی در گفت‌وگو با خبرنگار فارس در همدان از برگزاری «جشنواره عکس راویان فتح استان همدان» خبر داد و اظهار کرد: این جشنواره به همت جمعی از عکاسان دغدغه‌مند همدانی و با حمایت اداره کل تبلیغات اسلامی استان همدان برگزار می‌شود. وی بیان کرد: موضوعات شرکت در جشنواره ایام فاطمیه، حضور سردار شهید سلیمانی در همدان، تجمعات و راهپیمائی‌ها در محکومیت ترور سردار شهید سلیمانی در استان همدان، گرامیداشت ۹ دی، دهه فجر و راهپیمائی ۲۲ بهمن، کمک‌های مومنانه در ایام کرونا، گام دوم انقلاب و مدافعان سلامت است. دبیر جشنواره عکس راویان فتح استان همدان با اشاره به اینکه جشنواره در بخش‌های عکاسی با دوربین حرفه‌ای و عکس موبایلی برگزار می‌شود گفت: به پنج نفر از برگزیدگان جوایز نقدی به همراه لوح تقدیر تقدیم خواهد شد. وی با بیان اینکه آغاز جشنواره عکس از ۱۳ دی مصادف با اولین سالگرد شهادت سردار دلها حاج قاسم سلیمانی است و تا ۱۲ بهمن آغاز دهه مبارک فجر ادامه دارد افزود: شرکت برای عموم هم‌استانی‌ها آزاد است و تصاویر افراد نیز در آدرس اینستاگرام Ravian. fath به نمایش عموم درخواهد آمد. رافتی با اشاره به اینکه علاقه‌مندان می‌توانند آثار خود را به روابط عمومی تبلیغات اسلامی به آدرس ایمیل steh ۱۳۶۰ @gmal. com و در پیام‌رسان تلگرام و ایتا به آدرس@idohamedan ارسال کنند تصریح کرد: برای کسب اطلاعات بیشتر نیز می‌توانند با شماره ۰۹۱۸۹۰۹۰۸۲۲ تماس بگیرند. انتهای پیام / ۸۹۰۲۶ /
به گزارش خبرگزاری فارس از کرج، پرهام رضایی، رئیس اتاق بازرگانی، صنایع، معادن و کشاورزی استان البرز، امروز در جمع خبرنگاران، ضمن اشاره به اهمیت توجه به موضوع تجارت خارجی، گفت: اولویت اول در تجارت خارجی توجه به مسئله تأمین مواد اولیه و ماشین‌آلات مورد نیاز تولید داخلی است، اگر قرار باشد که در تجارت خارجی بازنگری صورت گیرد باید به این نکات توجه شود. رئیس اتاق بازرگانی، صنایع، معادن و کشاورزی استان البرز با این توضیح که بانک مرکزی سیستمی را اجرایی که موجب بروز مشکلات بیشمار برای فعالان اقتصادی شده است، افزود: در شرایط کنونی در کنار فشارهای اقتصادی ناشی از تحریم‌ها، شیوع ویروس کرونا نیز زمینه‌ساز مشکلات کلان در حوزه تجارت خارجی کشورمان شده است. این مقام مسؤول با اشاره به بخشی از صحبت‌های وزیر صنعت، معدن و تجارت در نشست اخیر هیأت نمایندگان اتاق ایران در خصوص بازبینی در رویه تجارت خارجی، اظهار کرد: زمانی که مدام بر اهمیت توسعه صادرات از کشور تاکید می‌شود، لازمه‌اش این است که چرخ صادرات از حرکت بازنایستد و مهم‌تر از آن تامین مواد اولیه مورد نیاز تولید داخل است، اما متاسفانه به دلیل مشکلات ارزی انجام این امور برای تولید کنندگان براحتی امکان‌پذیر نیست. به گفته رضایی در حال حاضر تولیدکنندگان ایرانی در تأمین ارز مور نیاز خرید مواد اولیه خارجی و سایر نیازهای وارداتی با انبوهی از مشکلات و دست‌اندازهای طبیعی و غیر طبیعی مواجه هستند. وی در ادامه با تاکید بر اینکه تأمین ارز موردنیاز واردات مواد اولیه با سیستم بانک مرکزی مختل شده است، یادآور شد: از سویی در صدور بخشنامه‌ها نیاز به همکاری و تعامل بیشتر بانک مرکزی و وزارت صمت است. رئیس اتاق بازرگانی البرز در بخش دیگری بر ضرورت روند تسهیل فعالیت بنگاه‌های کوچک و متوسط کشور برای حضور موثر در امر تجارت خارجی تاکید کرد و تصریح کرد: این مسئله باید مورد توجه وزارت صنعت و همچنین بانک مرکزی قرار گیرد تا بنگاه‌های اقتصادی کوچک و متوسط بتوانند به راحتی در زمینه واردات مواد اولیه فعالیت کنند. رضایی ادامه داد: انتخاب رایزنان بازرگانی مورد تایید اتاق‌های بازرگانی یکی دیگر از اقداماتی است که باید در راستای بهبود تجارت خارجی مورد توجه قرار گیرد. وی عنوان کرد: در حال حاضر به معنای واقعی رایزن بازرگانی نداریم که آشنا به امر صادرات و واردات باشد و بتواند تجارت را روان کند و کمرنگ دیده شدن اهمیت این موضوع موجب شده که واحد مربوط به رایزنان بازرگانی در وزارت صمت تعطیل شود. رضایی به این موضوع اشاره کرد که مسؤولان در موارد بسیاری بر انتخاب رایزنان بازرگانی از میان فعالان بخش خصوصی تاکید داشته‌اند، اما این حرف باید از شعار خارج شود و مسؤولیت اجرای آن در کوتاه‌ترین زمان ممکن به بخش خصوصی واگذار شود؛ زیرا تصمیماتی که تنها در حد حرف باقی بماند جزء هدر رفت زمان نتیجه‌ای ندارد. رئیس اتاق بازرگانی البرز در پایان بر این نکته تاکید کرد که انتخاب درست رایزنان بازرگانی در مثبت شدن تراز تجاری کشورمان نقش مثبتی خواهد داشت. انتهای پیام / ج
به گزارش خبرگزاری فارس از یاسوج؛ یک سال از شهادت حاج قاسم سلیمانی اسطوره مردانگی و مقاومت در برابر استکبار می‌گذرد مردی که قلوب همه آزادگان جهان را تسخیر کرد و یاد و خاطره رشادت‌ها و مهربانی‌های او هیچ‌گاه از اذهان مردم ایران و مسلمانان و ملت‌ها و مردم آزاده جهان پاک نخواهد شد. بیان خاطرات و دیدگاه‌ها، سخنان و در کل رفتار و گفتار و نوشتار شهید سلیمانی بهترین الگو برای جوانان و نوجوانی است که می‌خواهند در دنیای پر تلاطم امروزی بزرگی کنند و زندگی شرافتمندانه‌ای داشته باشند. در این یک سال پس از شهادت جانکاه حاج قاسم سلیمانی خبرها، گزارش‌ها، گفت‌وگوها و مواضع بسیاری از مردم عادی گرفته تا شخصیت‌ها چه داخلی و چه بیرونی در این خصوص دیدیم و شنیدم و خواندیم که هر کدام به نوبه خود بیان‌کننده گوشه و شمه‌ای از خصوصیات و روحیات فرمانده دل‌ها و مالک اشتر زمان بود. بی‌شک در استان کهگیلویه و بویراحمد که کیلومترها دورتر از سرزمین پدری حاج قاسم سلیمانی است کمتر از مردم و اهالی کریمان با این خصوصیات و ابعاد شخصیتی آشنا هستیم اما وسایل ارتباط جمعی را برای همین کار ساخته‌اند تا در یک تماس تلفنی هر چند کوتاه با حاج حسین صابری از دوستان آن شهید والامقام با زبان قلم سهیم در نشر خصوصیات اخلاقی و ابعاد شخصیتی و مجاهدت ۴ دهه‌ای مالک اشتر زمانه باشیم. سید حسین صابری از نیروهای شناخته‌شده سیاسی در استان کرمان و استاندار دولت نهم و دهم در استان‌های اردبیل و لرستان و کهگیلویه و بویراحمد و همچنین در مقطعی رئیس بنیاد مسکن انقلاب اسلامی کرمان و شهردار کرمان بوده است. فارس: دوستی و آشنایی شما با حاج قاسم از چه زمانی آغاز شد؟ آشنایی من با این شخصیت بزرگ به شکل‌گیری سپاه کرمان برمی‌گردد که ابتدا در قالب گردان و سپس تیپ و در ادامه لشکر ۴۱ ثارالله بود و تقریبا از سال ۶۰ سلام و علیک ما با حاج قاسم سلیمانی آغاز شد. فارس: روحیات حاج قاسم در همان ابتدا که لباس پاسداری به تن کرد، چگونه بود؟ شاید بعضی‌ها ندانند، یکی از ویژگی‌های عشایر ما دلاوری است و البته شما در استان‌هایی مثل کهگیلویه و بویراحمد بهتر می‌دانید که عشایر چه روحیه‌ای دارند سابقه اجداد حاج قاسم هم برمی‌گردد به طوایف لر که از دهه‌های پیش که شاید بیش از یک قرن باشد از مناطق لرنشین به شهرستان رابر کرمان آمده و در روستای قنات ملک سکنی گزیدند که باید قبل از هر چیز دلاوری و شجاعت آن شهید را مربوط به روحیه عشایری ایشان دانست. فارس: آشنایی شما در چارچوب مراودات اداری با حاج قاسم در چه زمینه‌ای بود؟ به طور رودررو و علنی از سال ۶۱ وقتی‌که ما به عنوان رئیس بنیاد مسکن انقلاب اسلامی استان کرمان مسوولیت بازسازی برخی مناطق جنگی همچون سوسنگرد را بر عهده داشتیم با بچه‌های لشکر ثارالله و همچنین حاج قاسم ارتباط پیدا کردیم بیشترین همکاری ما وقتی بود که حاج قاسم مسوولیت لشکر ثارالله را بر عهده داشت و من هم شهردار کرمان شده بودم. فارس: در همان اثنای آشنایی چه حالاتی از حاج قاسم را بیشتر می‌پسندیدید؟ حاج قاسم از همان ابتدا یک آدم تمام‌عیار بود نه یک ژنرال نظامی بلکه یک انسان عاطفی و نسبت به محرومین و مستضعفین عنایت خاصی داشت و همه آرمان‌های امام راحل را در عرصه‌های مختلف پیاده می‌کرد. هیچ‌گاه اتفاق نمی‌افتاد کسی از ایشان دلخور باشد به دلیل روحیه عاطفی که داشت با همه کار می‌کرد و اصلا ندیدم که با کسی برخورد سیاسی و جناحی داشته باشد. فارس: اوج همکاری و دوستی شما با حاج قاسم از چه دوره‌ای بود؟ همان گونه که گفتم از سال ۶۰ و ۶۱ در خدمت ایشان بودیم اما نهایت همکاری ما با حاج قاسم به سال‌های ۷۴ تا ۷۶ برمی‌گردد که من شهردار کرمان بودم و قرار بود که اولین کنگره سرداران شهید در کرمان برگزار شود. حاج قاسم در آن دوره فرمانده استان کرمان بودند و من هم به عنوان شهردار مسوول کمیته بناهای یادبود بودم و ارتباط تنگاتنگی بین ما در این دوره وجود داشت در همین دوره بود که فهمیدم با خانواده شهدا چه ارتباط تنگاتنگی دارد آن‌قدر به شهدا و خانواده‌هایشان علاقه داشت که هر وقت ما را می‌دید از بچه‌های اخوی سؤال می‌کرد. در بحث اشتغال و ازدواج بچه‌های شهدا خیلی حساس بود و بارها شاهد چنین قضایایی بودم که چگونه پیگیر کار آن‌ها بود. ایام فاطمیه و بیشتر دهه دوم که به کرمان می‌آمد بهانه‌ای می‌شد که خانواده شهدا از دورترین نقاط استان به سراغ حاجی بیایند از شهرستان‌هایی که ۴۰۰ تا ۵۰۰ کیلومتر فاصله با مرکز استان داشتند. فارس: دوره خدمت حاج قاسم در نظام و انقلاب را به چند برهه می‌توان تقسیم کرد؟ حاج قاسم در سه برهه زمانی به کشور و مردم و جهان اسلام خدمت کرد ابتدا دوره تشکیل سپاه کرمان و لشکر ثارالله و حضور در دفاع مقدس با همه رشادت‌ها و سپس دوره سال ۶۸ بعد از جنگ که در استان کرمان و در کسوت فرمانده مشغول به خدمت بود و دست آخر هم که با حکم حضرت آقا مسوولیت سپاه قدس را بر عهده گرفت اما به نظر من تنها د‌وره‌ای که خدمات بی‌بدیل حاج قاسم به خوبی بیان نشده همان دوره خدمت در استان کرمان و بعد از جنگ بود. فارس: چرا و دلیل آن چه بود؟ بعد از جنگ که دوره بازسازی و همچنین تثبیت پایه‌های انقلاب خیلی مهم بود حاج قاسم در استان کرمان منشا خدمات بسیار زیادی بود مخصوصا که در شهرستان‌های جنوبی کرمان و مناطق دور افتاده استان باید امنیت برقرار می‌شد حاج قسم در یک دوره ۱۰ ساله از جان و زندگی خود مایه گذاشت و عمر و وقت خود را در مناطق جنوبی استان صرف کرد و چنان رفتار و منشی از خود نشان داد که حتی اشرار هم عاشق و شیفته حاج قاسم شدند و شرارت را کنار گذاشتند. در آن مناطق موتورهای چاه و زمین‌ها را به صورت مشاعی در اختیار مردم قرار می‌داد تا مردم در کنار هم کار کنند و درآمدی داشته باشند اما حیف که خدمات دوره حاج قاسم مهجور ماند و چندان بازگو نشد. فارس: در دوره شهرداری شما چه اقدام مشترکی با حاج قاسم داشتید؟ در خصوص برگزاری هرچه باشکوه‌تر اولین کنگره سرداران شهید در ایران که از کرمان استارت خورد، قرار شد که تعدادی از ما به اصفهان برویم و از آن جا الگوبرداری داشته باشیم و کاشی‌های مورد نیاز موزه دفاع مقدس را همانجا انتخاب کنیم و خلاصه خیلی سرمان به این کار گرم بود، حاج قاسم نظارت بر کارها داشتند و اوج دوستی و همکاری من با حاج قاسم زمانی بود که صبح خیلی زود داخل یک ماشین همراه یکدیگر به خیابان و معابر شهر سری می‌زدیم برای جانمایی تمثال شهدا در سطح شهر، خیلی وسواس داشت که کسی پوستری روی تمثال شهدا نچسباند و همچنین درباره ماندگاری آن‌ها خیلی حساس بود، حاج قاسم می‌گفت ۶ ماه هم عمر کنند باز هم خوب است و خوشبختانه از آن سال‌ها تاکنون تمثال شهدا هنوز که هنوز است در معابر و خیابان‌ها جلوی چشم مردم است. فارس: دیگر چه خاطره‌ای از آن روزهای برگزاری کنگره دارید؟ یادم می‌آید که خیلی کار سنگینی را با همراهی مسوولان و با درایت و تدبیر حاج قاسم در کرمان انجام دادیم و قرار شد که یک برنامه‌ای را در موزه دفاع مقدس پیاده کنیم همان روزها سردار یحیی صفوی هم به کرمان آمده بودند و در جلسه‌ای بودیم که سردار صفوی رو به سردار سلیمانی کرد و گفت که این شهر یا شهردار ندارد و یا این‌که شهردار با شما خیلی رفیق است که چنین همکاری دارد و در همین حین بود که حاج قاسم دستی به بغل من زد و گفت این هم آقای شهردار که اینجا نشسته است. فارس: و سرانجام این دوره دوستی و همکاری با حاج قاسم به کجا کشیده شد؟ من در آن سال‌ها شهردار بودیم و حاج قاسم فرمانده لشکر بود تا این‌که دولت اصلاحات روی کار آمد و در بحبوحه برگزاری کنگره شهدای استان کرمان عذر ما را خواستند و اجازه ندادند تا پایان این کار باشیم اما شنیدم که حاجی برای ماندن من خیلی تلاش کرد و از استاندار وقت خواسته بود لااقل فرصت بدهد تا کار کنگره تمام شود و آن وقت ما را بردارند. یکی از همان روزها که حاج قاسم دچار کمر دردی شده بود سری به ایشان زدیم و بعد از حال و احوال خواستم که برای من چانه نزنند و خودشان را برای من به دردسر نیندازند. فارس: و در پایان ناب‌ترین خاطره‌ای که از فرمانده دل‌ها دارید؟ برمی‌گردد به سال ۸۲ که دختر من در شرف ازدواج بود و خواستگار هم فرزند شهید و از نزدیکان حاج قاسم بود و خاطره این است که با واسطه‌گری که کردند قرار شد خطبه عقد را حضرت آقا بخواند و اتفاقا این کار همراه شد با عقد دختر سردار؛ آن روزها هر چند نفر با هم برای خطبه عقد وارد می‌شدند و افراد را صدا می‌کردند که نوبت رسید به فرزند سردار و صدا زدند سلیمانی بیاید داخل. در همین حین بود که از زبان حضرت آقا و به گوش خود شنیدم که فرمودند سلیمانی؟ کدام سلیمانی؟ سلیمانی خودمان؟ و از همان جا بود که فهمیدم سردار چه منزلت و جایگاهی نزد حضرت آقا دارد. انتهای پیام / ۸۲۰۰۹ / ر
به گزارش خبرگزاری فارس از قم، حجت‌الاسلام والمسلمین حسن غریب با اشاره به احضار مدیران برخی صفحات تلگرامی به دلیل تبلیغ سایت‌های قمار و شرط‌بندی گفت: کاربران توجه داشته باشند، هرگونه تبلیغ و فعالیت در حوزه قمار و شرط‌بندی اینترنتی و کسب درآمد از این طریق، جرم محسوب شده و با متخلفین برخورد قانونی خواهد شد. وی با اشاره به اینکه سایت‌های شرط‌بندی و قمار در خارج از ایران راه‌اندازی و هدایت می‌شوند بیان کرد: این سایت‌ها با تبلیغات خود با عناوین پیش‌بینی مسابقات ورزشی و کازینو آنلاین مخاطبان را به کسب درآمدهای کلان و سریع ترغیب می‌کنند. دادستان قم در خصوص درج تبلیغات این سایت‌ها در صفحات و سایت‌های داخلی هشدار داد و اظهار کرد: با وصول گزارش پلیس فتای استان و گزارش‌های مردمی در این خصوص، احضار مدیران صفحات مجازی و مسدودی حساب‌های آنان صورت می‌گیرد و برای آنها پرونده قضایی تشکیل خواهد شد. وی به هدایت برخی از این سایتها به درگاه پرداخت جعلی و خالی کردن حساب‌های بانکی اشاره و تأکید کرد: ضروری است والدین در مورد ناآگاهی فرزندان و اغفال آنها برای سوء استفاده از کارت‌های بانکی خانواده برای تبلیغات و همکاری با سایت‌های شرط‌بندی توجه کافی داشته باشند. انتهای پیام / ۲۲۵۸
به گزارش گروه سیاسی خبرگزاری فارس، یکی از نکات بارز در زندگی آیت‌الله مصباح یزدی، ارتباط با بزرگان انقلاب است به نحوی که ایشان همواره مورد تأیید و حمایت علما و مراجع عظام تقلید بوده‌اند. در همین زمینه، آیت‌الله علی‌اکبر مسعودی خمینی تولیت سابق حرم حضرت معصومه (س) و عضو جامعه مدرسین حوزه علمیه قم درباره نگاه حضرت امام خمینی (ره) نسبت به آیت‌الله مصباح یزدی می‌گوید: «در اوایل نهضت و در حدود سال‌های ۴۲، ۴۱ شخصی از حضرت امام اجاره‌نامه می‌خواست. برای این مسأله می‌بایست که دو نفر شهادت می‌دادند و آن شخص را تأیید می‌کردند، ولی یک‌بار وقتی‌که آیت‌الله مصباح شهادت دادند، امام فرمودند: شهادت ایشان کافی است. این بدان معنی است که ایشان نزد حضرت امام (ره) ذوالشهادتین بوده و شهادتش به‌جای دو شاهد پذیرفته می‌شده است». آیت‌الله محمدتقی مصباح یزدی، عضو شاخص جامعه مدرسین حوزه علمیه قم و رئیس مؤسسه آموزشی و پژوهشی امام خمینی (ره) به دلیلی بیماری گوارشی، شامگاه شنبه ۱۲ دی‌ماه در سن ۸۶ دعوت حق را لبیک گفت. انتهای پیام /
به گزارش خبرنگار حوزه دولت خبرگزاری فارس، حجت‌الاسلام حسن روحانی رئیس‌جمهور در حاشیه جلسه ستاد ملی مبارزه با کرونا از تمبر یادبود شهید قاسم سلیمانی رونمایی کرد. ۱۳ دی‌ماه سالروز شهادت حاج قاسم سلیمانی فرمانده نیروی قدس سپاه پاسداران انقلاب اسلامی در نزدیکی فرودگاه بغداد است. انتهای پیام /
به گزارش خبرگزاری فارس، برخلاف خبرهای که در چند وقت اخیر از ستاره سوئیسی لیورپول انتشاریافته و همه از جدایی قریب‌الوقوع وی حکایت داشته‌اند، به نظر می‌رسد مهاجم ۲۹ ساله در آنفیلد ماندگار خواهد بود. به گزارش روزنامه لیورپول اکو، تیم قهرمان فصل قبل لیگ برتز همچنان تمایل دارد ستاره تکنیکی‌اش را حفظ کند. ظاهرا مدیریت باشگاه انگلیسی قبلا تصمیم به واگذاری او داشت اما اکنون ستاره با تجربه را در پنجره نقل و انتقالات زمستانی از دست نخواهد داد. شقیری در فصل جاری در ۶ بازی برای لیورپول به میدان رفته که یک گل زده و یک پاس گل نیز داده است. ارزش این بازیکن طبق اعلام سایت ترانسفرمارکت بالغ بر ۱۶ میلیون یورو است. انتهای پیام /
به گزارش خبرنگار پارلمانی خبرگزاری فارس، مجمع نمایندگان استان اردبیل با نمایندگان خود در هیأت مرکزی نظارت بر انتخابات شوراهای اسلامی شهر و روستا را انتخاب کردند. ولی اسماعیلی نماینده مردم اردبیل در مجلس شورای اسلامی در گفت‌وگو با خبرنگار پارلمانی خبرگزاری فارس ضمن اعلام این خبر افزود: بنده سید کاظم موسوی نماینده گرمی و محمود عباس زاده مشکینی نماینده مشکین‌شهر برای این منظور از سوی نمایندگان است استان اردبیل انتخاب شدیم. انتهای پیام /
به گزارش خبرگزاری فارس از کرمان، سردار حسین معروفی فرمانده سپاه ثارالله استان کرمان صبح امروز در حاشیه مراسم اعزام جهادگران به مناطق محروم با سلام و درود به روح شهدا به‌ویژه سردار دل‌ها و ابومهدی‌المهندس، از نگاه جهادی و نگاه انقلابی به عنوان نیازهای ضروری کشور نام برد و با اشاره به اینکه این نگاه تواند ما را از بن‌بست‌ها نجات دهد، اظهار داشت: این نگاه می‌تواند بازکننده گره‌های کور باشد و توانمندی کشور را در عرصه عمل به نمایش بگذارد. وی از جهادگران به عنوان انسان‌های مخلص نام برد و عنوان داشت: این افراد بدون هیچ چشم‌داشت، هر چه داشتند در طبق اخلاص گذاشته و برای کمک به محرومان و مستضعفان اعزام شده‌اند. فرمانده سپاه ثارالله استان کرمان با بیان اینکه سازمان بسیج سازندگی استان کرمان یک هزار و ۵۰۰ گروه جهادی دارد، تصریح کرد: گروه‌های جهادی ساماندهی و کیفی‌سازی شده و آن‌ها را به سمت مسجد محوری و پایگاه محوری می‌بریم تا هر مسجد و هر پایگاه بتواند مشکلات حوزه خود را حل کند، مگر برای حوادثی که بدون پیشبینی رخ می‌دهد. معروفی ادامه داد: امروز همزمان با سالگرد شهادت شهید عزیز، سپهبد حاج قاسم سلیمانی، ۵۰ گروه جهادی در استان و در حوزه‌های مختلف از جمله کشاورزی، عمران، اقتصادی و پزشکی فعالانه اعزام می‌شوند و ۶ گروه از آن‌ها به صورت نمادین از موزه شهدای گمنام آغاز و به سمت مکان‌های مشخص‌شده حرکت کردند. وی با پرداختن به این موضوع که در جنوب کرمان لزوم اجرای بیشترین خدمات را احساس می‌کنیم، گفت: مردم کرمان در آینده‌ای نچندان دور، شاهد خدمات بیشتری از این گروه‌ها هستند. وی تامین آب شرب در استان را در اولویت اقدامات خواند و اضافه کرد: استانی هستیم که در زمینه آب، بهداشت و عمران در انزوا هستیم البته کار در حوزه فرهنگ را نیز فراموش نکرده‌ایم. جبهه جهانی خدمت‌رسان جهادی یعنی نسل سلیمانی سردار زهرایی رئیس سازمان بسیج سازندگی کشور در حاشیه مراسم اعزام جهادگران به مناطق محروم، سال ۷۹ را سال اجرای اردوهای جهادی خواند و اظهار داشت: این اردوها به فرمان ولی امر مسلمین به گروه جهادی و گروه جهادی نیز به حرکت جهادی و آن نیز به جریان جهادی تغییر ماهیت داد. وی تشکیل جبهه جهانی خدمت‌رسان جهادی را لازم برشمرد و خاطرنشان کرد: همان طور که انقلاب اسلامی، استمرار و ادامه مکتب عاشورا بود و هست و همان اندازه که نسل عاشورایی را تربیت و تقدیم انقلاب می‌کند، جبهه جهانی نیز نسل سلیمانی‌ها را تربیت و تقدیم اتقلاب می‌کند. رئیس سازمان بسیج سازندگی کشور تاکید کرد: جبهه جهانی خدمت‌رسان جهادی یعنی نسل سلیمانی که به جای دفاع مقدس با خاکریز و توپ و تانک و تفنگ در جبهه دفاع مقدس نوین، در جنگ با فقر و محرومیت و با انسان‌هایی که محرومیت‌زا هستند، ورود پیدا می‌کند که امتداد مردمی جبهه مقاومت است. وی ادامه داد: این جبهه یعنی عمق‌بخشی داخلی و جنگ نرم و کمک به اینکه نرم‌افزار فراوری انقلاب را در نسل جدید هم بتوانیم هماهنگ کنیم. زهرایی با تقدیر از گروه‌های جهادی، خطاب به آن‌ها گفت: شما عزیزان، طلایه‌دار و خط‌شکن حرکتی هستید که شاید به ظاهر به چشم نیاید ولی اثرات آن را بنده در کشور می‌بینم و آن را حس می‌کنم، شما موتور محرک نظام اداری هستید که گاها به تنبلی و فرسودگی رسیده است. وی اضافه کرد: شما محرک جوانانی هستید که شاید بذر ناامیدی دشمن در دل‌هایشان جوانه‌زده است، شما موتور محرک و امید بخش خانواده‌هایی هستید که امید دارند که نسل بعدی انقلاب، مانند دوران دفاع مقدس بتواند از این سرزمین دفاع کند. انتهای پیام / ۳۳۸۸ / ق / ق
به گزارش خبرگزاری فارس، رقابت‌های لیگ بسکتبال NBA امروز با برگزاری دیدارهایی پیگیری شد که در یکی از آنها لس‌آنجلس لیکرز قهرمان فصل قبل موفق شد حریف خود سن آنتونیو را ۱۰۹ بر ۱۰۳ از پیش بردارد. لبران جیمز پادشاه در این بازی با کسب ۲۶ امتیاز، ۱۱ ریباند و ۱۰ پاس منجر به گل بهترین بازیکن میدان بود. میامی هیت نایب‌قهرمان فصل گذشته که به مصاف دالاس موریکس رفته بود ۸۳ بر ۹۳ مغلوب این تیم شد. لوکا دونچیچ در این بازی ۲۷ امتیاز، ۱۵ ریباند و ۷ پاس منجر به گل داشت و نقش بسزایی در پیروزی تیمش ایفا کرد. نتایج سایر بازی‌ها به شرح زیر است: شارلوت هوزنتر ۹۳ - مفیس گریزلیز ۱۰۸ دیترویت پیستونز ۹۶ - بوستون سلتیکس ۹۳ بروکلین ۹۶ آتلانتا - هاوکس ۱۱۴ مینه‌سوتا ۱۰۹ - واشنگتن ویزاردز ۱۳۰ میلواکی باکس ۱۲۶ - شیکاگو بولز ۹۶ یوتا جاز ۱۰۶ - کلیپرز ۱۰۰ دنور ناگتز ۱۰۳ - فنیکس سانز ۱۰۶ گلدن استیت ۹۸ - پورتلند بلیزرز ۱۲۳ انتهای پیام /
به گزارش خبرگزاری فارس، نشریه «گازتا دلو اسپورت» ایتالیا خبر داد باشگاه المپیک مارسی نزدیک‌ترین گزینه برای جذب آرکادیوش میلیک، مهاجم لهستانی ناپولی به شمار می‌آید. قرارداد میلیک با تیم ایتالیایی در تابستان ۲۰۲۱ به پایان می‌رسد. باشگاه‌های اتلتیکو مادرید، یوونتوس، فیورنتینا و آ. اس رم دیگر مشتریان مهاجم لهستانی هستند. میلیک تا کنون درباره انتقالش به لیگ فرانسه و لیون واکنشی نداشته ولی به نظر می‌رسد پیشنهاد مارسی نسبت به بقیه بهتر می‌باشد. ویلاش بواش مربی لیون علاقه زیادی به میلیک دارد و می‌خواهد این بازیکن را در زمستان به خدمت بگیرد. ناپولی در ازای ۶ ماه قرارداد باقی‌مانده میلیک به دنبال کسب ۱۵ میلیون یورو است تا رضایت‌نامه این بازیکن را صادر کند. انتهای پیام /
به گزارش خبرگزاری فارس از سقز، محمدرشید غفوری صبح امروز در نشست ماهانه انجمن حمایت از زندانیان سقز که در دفتر دادستان این شهرستان برگزار شد، اظهار داشت: این انجمن رتبه نخست رسیدگی به خانواده زندانیان بی‌بضاعت در سطح استان کردستان را کسب کرد. وی ادامه داد: این انجمن در بسیاری از شاخص‌ها در بین دیگر انجمن‌های حمایت از زندانیان کردستان رتبه نخست را دارد، گفت: تمام این موفقیت‌ها با کمک خیرین نوعدوست مهیا شده است. غفوری گفت: در حال حاضر ۲۸۳ خانواده زندانی با جمعیت ۵۹۲ نفر زیرپوشش این انجمن هستند که ماهانه در زمینه‌های مختلف مورد حمایت قرار می‌گیرند. وی بیان کرد: این انجمن همچنین ماهانه وجوه نقد را تحت عنوان مستمری به حساب همسران یا بستگان نسبی زندانیان واریز می‌کند و در سال جاری نیز بیش از یک میلیارد و ۲۷۳ میلیون ریال به خانواده زندانیان بی‌بضاعت کمک مالی شده است. مدیرعامل انجمن حمایت از زندنیان سقز افزود: امسال همچنین ۲ میلیارد و ۱۳۲ میلیون ریال سبد غذایی از سوی اداره‌کل زندان‌های استان کردستان، فرمانداری و خیرین در اختیار این انجمن قرار گرفت و در بین خانواده زندانیان بی‌بضاعت توزیع شد. وی ادامه داد: از سوی خیرین هم ۲ میلیارد و ۵۰۰ میلیون ریال جهت کمک به آزادی زندانیان جرائم مالی و غیرعمد به حساب این انجمن واریز و زمینه آزادی تعدادی از زندانیان فراهم‌شده است. غفوری همچنین گفت: این انجمن در راستای کمک به زندانیان بی‌بضاعت و خانواده آنان، همواره نیازمند کمک خیرین و مردم نوعدوست سقزی است و می‌طلبد خیرین هم چون گذشته ما را حمایت کنند. علیرضا رضاپور دادستان شهرستان سقز هم با تقدیر از اعضای انجمن حمایت از زندانیان شهرستان، بر همدلی و همکاری اعضا با خیرین و نیکوکاران شهرستان در رسیدگی به امورات زندانیان بی‌بضاعت تاکید کرد. انتهای پیام / ۲۳۳۰ / ۷۴
به گزارش گروه بین‌الملل خبرگزاری فارس، جنبش حزب‌الله لبنان، امروز (شنبه)، در بیانیه‌ای درگذشت آیت‌الله محمد تقی مصباح یزدی را تسلیت گفت. طبق گزارش پایگاه خبری «العهد»، در بیانیه حزب‌الله آمده است: ««انا لله وانا الیه راجعون» امت اسلامی [امروز] فقیهی بزرگ، اندیشمندی اسلامی و عظیم و عارفی بلندآوازه از اولیای صالح و مخلص خداوند حضرت آیت‌الله شیخ محمد تقی مصباح یزدی (اعلی الله مقامه) را از دست داد». حزب‌الله افزود: «این فقیه مجاهد تمام عمر شریفش را در خدمت به اسلام، انقلاب اسلامی، جمهوری اسلامی، بیداری اسلامی، مقاومت‌کنندگان و مجاهدان تمام جهان سپری کرد و مقاومت‌کنندگان و مجاهدان ما در لبنان نیز از عنایت، پرورش، دعا و یاری ایشان در تمامی مراحل بسیار بهره بردند». در ادامه این بیانیه آمده است: «ما در [جنبش] حزب‌الله به ساحت مولایمان صاحب‌الزمان (علیه‌السلام) و حضرت امام سید خامنه‌ای (دام ظله) و همچنین مراجع گرامی (دامت برکاتهم)، حوزه‌های علمیه، امت اسلامی و بویژه خانواده شریف و کریم و تمام طلبه‌ها و دوستداران ایشان، درگذشت این شخصیت بزرگ را تسلیت عرض می‌کنیم و از خداوند متعال برای ایشان رضوان و علو درجات مسألت داریم». پایگاه خبری شبکه «السومریه» نیز گزارش داد که ائتلاف عراقی «الفتح» در بیانیه‌ای درگذشت آیت‌الله مصباح یزدی را به رهبر انقلاب اسلامی ایران، مردم این کشور و حوزه‌های عملیه تسلیت گفته است. در این بیانیه با «مجتهد»، «فیلسوف» و «متفکر» خواندن مرحوم آیت‌الله مصباح یزدی آمده است که با درگذشت ایشان، اسلام یکی از دانشمندان خود و مسلمانان یک اندیشمند و فلیسوف را از دست داده‌اند؛ اما تألیفات ایشان در زمینه‌های مختلف اثر پاک و سبز ایشان را در صحرای خشک اندیشه امروز جهان بر جای خواهد گذاشت. انتهای پیام / ص
حجت‌الاسلام حسن امیری امروز در گفت‌وگو با خبرنگار فارس در شهرکرد گفت: پنجمین مرحله رزمایش کمک‌های مومنانه از محل اجرای نیات واقفین در دهه فاطمیه و سالروز شهادت سردار حاج قاسم سلیمانی بار دیگر همدلی و رسیدگی به محرومان را به نمایش گذاشت. مدیرکل اوقاف و امورخیریه چهارمحال وبختیاری با اشاره به اینکه با شیوع ویروس کرونا درآمد‌های بقاع متبرکه استان بیش از ۸۰ درصد کاهش‌یافته است، افزود: این مرحله از رزمایش نیز با محوریت آستان مقدس امامزادگان و از محل اجرای نیات و کمک‌های مردمی با مدیریت مراکز افق امامزادگان انجام گرفت. وی بیان کرد: تعداد این کمک‌های مومنانه ۶ هزار بسته معیشتی بوده که بین خانوارهای نیازمند سراسر استان توزیع گردید. امیری افزود: از ابتدای شیوع ویروس کرونا، با کمک خیران و واقفان تاکنون ۱۸ هزار بسته معیشتی، ذبح ۱۳۰ رأس گوسفند و تهیه ۳۰ سری جهیزیه میسر شد و به دست نیازمندان رسید. انتهای پیام / ۳۳۳۹ / م / ق
به گزارش خبرنگار ورزشی خبرگزاری فارس، در حالی که از ساعت ۱۰ صبح مجمع انتخاباتی فدراسیون بدنسازی و پرورش اندام با ریاست معاون وزارت ورزش آغاز شد، روابط عمومی این مجموعه به صورت سلیقه‌ای هر خبرنگاری را که تمایل داشت به محل مجمع راه داد و تمامی خبرنگاران تصویری، دیداری و شنیداری جلوگیری شد. بعد از اینکه بعضی از خبرنگاران وارد مجمع شدند سالن پایین محل مجمع را برای استقرار خبرنگاران تعیین کردند. ریاست این مجمع برعهده مهدی علی‌نژاد معاون حرفه‌ای و قهرمانی وزارت ورزش است. ۴ کاندیدا در انتخابات به رقابت می‌پردازند. انتهای پیام /
به گزارش خبرگزاری فارس از بوشهر، با روی کار آمدن حسین صالحیان شهردار جدید بوشهر، این روزها موضوع هزینه بالای تأمین منزل برای شهردار جدید بوشهر از سوی شورای شهر در فضای مجازی استان بوشهر داغ شده است و با واکنش‌های انتقادی مردم روبرو شده است. حیدر رفاهی در گفتگو با خبرنگار فارس در این خصوص اظهار داشت: پس از بررسی‌های انجام‌شده برای رهن خانه برای شهردار بوشهر، بالاخره منزلی ۹۰۰ میلیون تومانی برای رهن پیدا شد و پس از جلسه مالکین با رئیس شورا، این رقم به ۶۵۰ میلیون تومان کاهش یافت. عضو شورای شهر بوشهر افزود: صالحیان شهردار بوشهر هم تاکید کرد که منزل به صورت رهن گرفته شود، تا پس از اتمام قرارداد این هزینه به شهرداری برگردد. در صورتی که پس از اتمام قرارداد دو شهردار اسبق، پول رهن این منازل هاپولی (غیب) شد و به شهرداری برنگشت. وی گفت: صالحیان تا یک ماه در مهمانخانه شهرداری با شرایط ضعیف، سطح پایین و به دردنخور زندگی می‌کرد. کما اینکه خانه‌ای که با ۲۰۰ میلیون تومان در آپارتمان رهن شود، به درد نمی‌خورد و در شان شهردار بوشهر نیست. دبیر شورای شهر بوشهر در خصوص هزینه بالای رهن منزل شهردار بوشهر تصریح کرد: مردم بوشهر خونگرم و مهمان‌نواز هستند و نباید به این مسائل خرده گرفت. انتهای پیام / ر
به گزارش خبرگزاری فارس از قزوین، مصطفی بهرامی، فعال فرهنگی و اجتماعی استان قزوین در گفت‌وگو با خبرگزاری فارس در قزوین گفت: رمز ماندگاری سردار سلیمانی در مرحله نخست، خلوص نیت ایشان است و در هر مقامی که بودند، چه در زمان جنگ که هنوز به این مقام ظاهری و دنیایی نرسیده بودند و چه پس از این‌که فرمانده سپاه قدس شدند، با خلوص نیت کار می‌کردند. وی افزود: دومین رمز ماندگاری حاج قاسم سلیمانی این بود که در تمام برخوردهایشان مردمی و بی‌ریا بودند، هم مردم ایران و هم مردم سوریه و عراق و همه مظلومین عالم سردار را از خودشان می‌دانستند و این‌گونه نبود که احساس کنند با یک مقام بلندپایه روبه‌رو هستند. بهرامی ادامه داد: حتی در تصاویر تلویزیونی نیز مشاهده می‌کنیم که از چهره و حرکات ایشان مشخص است که از مردم جدا نیستند و در میان مردم هستند. این فعال فرهنگی و اجتماعی استان قزوین اظهار کرد: مکتب حاج قاسم همان بحثی است که مقام معظم رهبری می‌فرمایند که در جمهوری اسلامی در هر نقطه‌ای که قرار گرفته‌اید همان‌جا را مرکز دنیا بدانید و آگاه باشید که همه کارها به شما متوجه است؛ ما در هر جایی که هستیم و هر مقام و اسم و رسمی که داریم، باید در حیطه کاری خود برای ماندگاری اسلام و انقلاب کار کنیم و حتی بیش از وظایفی که به ما محول شده باید به ماندگاری اسلام و انقلاب کمک کنیم. وی عنوان کرد: یکی دیگر از خصوصیات اخلاقی سردار سلیمانی، مرد میدان بودن ایشان بود؛ در سیل خوزستان شاهد بودیم که ایشان به میانه میدان آمدند و از هر هیچ تلاشی برای خدمت به سیل‌زدگان دریغ نکردند، در حالت کلی در مباحث رزمی و کمک به مردم ایشان همیشه پای‌کار و مرد میدان بودند و این‌طور نبود که فقط از دور به امور نظارت کنند. بهرامی در ادامه بیان کرد: یکی دیگر از ویژگی‌های جذاب اخلاقی حاج قاسم این است که زمانی‌که خاطرات ایشان را مرور می‌کنیم، اطرافیان ایشان تأکید می‌کنند هر هیئتی می‌گرفتیم ایشان مانند یک انسان عادی در آن شرکت می‌کردند و این نشان‌دهنده اهمیت حضور در هیئت است. این فعال فرهنگی و اجتماعی در رابطه با چگونگی ادامه دادن راه سردار سلیمانی، خاطرنشان کرد: حاج قاسم یک شخصیت چند وجهی داشتند و برای ادامه راه ایشان نیز لازم است چنین بود؛ در همین راستا نخستین و بهترین کار این است که مانند ایشان در راستای مبارزه با استکبار، به یاری مظلومان بشتابیم. وی تأکید کرد: یاری مظلومان چند وجه دارد، یک وجه آن بحث رزم و عملیات است که لازم است ادامه پیدا کند و به مردم مظلوم کشورهایی نظیر یمن، عراق و سوریه و هر نقطه‌ای از زمین که مظلومی در آن وجود دارد، کمک شود. بهرامی یادآور شد: وجه دیگر یاری مظلومان، کمک به مظلومانی است که از منظر اقتصادی در تنگنا قرار دارند، زیرا خدمت به مردم یکی از کارهایی است که در مکتب سلیمانی در راه و رسم این شهید بزرگوار تعریف می‌شود. این فعال فرهنگی و اجتماعی در پایان گفت: ما موظفیم برای ادامه راه سردار سلیمانی تا می‌توانیم به مردم مظلوم خدمت‌رسانی کنیم، اکنون بزرگ‌ترین راه مبارزه با ظلم خدمت به مردم است تا از این طریق بتوانیم راه و رسم شهید را زنده نگاه داریم. انتهای پیام /
به گزارش گروه بین‌الملل خبرگزاری فارس، بامداد سوم ژانویه ۲۰۲۰ (۱۳ دی ۱۳۹۸)، با شلیک موشک‌های هوشمند به نزدیکی فرودگاه بین‌المللی بغداد و اصابت آن به خودروهای حامل شهید سردار «قاسم سلیمانی» فرمانده نیروی قدس سپاه پاسداران انقلاب اسلامی و شهید «ابومهدی المهندس» نائب رئیس سازمان الحشد الشعبی عراق و شماری از همرزمانشان، همگی به شهادت رسیدند. اما آن روز چه اتفاقی افتاد. شبکه خبری المیادین که به مناسبت اولین سالروز شهادت فرماندهان مقاومت، به مدت دو هفته در حال پوشش ویژه و پخش چند برنامه مستند است، در گزارشی از مستند «الساعة الاخیرة» (یک ساعت آخر) نوشت، پس از ترور شهیدان سلیمانی و المهندس، تا مدتها همگی شوکه و اندهگین بودند و می‌پرسیدند که در آن شب چه اتفاقی افتاد؟ چه اسنادی درباره اقدام «دونالد ترامپ» رئیس‌جمهور آمریکا مبنی بر اجرای چنین عملیاتی که مستقیما حاکمیت عراق را نشانه گرفت، وجود دارد. چگونه اطلاعات درباره حرکت ژنرال سلیمانی که کاملا محرمانه نگه داشته می‌شد به دست عاملان این عملیات رسید؟ مجموعه سوالاتی از این دست که همگی درباره حلقه‌های مفقوده این عملیات تروریستی بود. المیادین نوشت، «عادل عبدالمهدی» نخست‌وزیر وقت عراق در زمان این حمله تروریستی، تاکید می‌کند که اطلاعی از قصد ایالات‌متحده آمریکا برای ترور شهیدان سلیمانی و المهندس در اوایل سال گذشته میلادی نداشته است. وی در این فیلم درباره جزئیات گفت‌وگویش با ترامپ، سه روز پیش از این حمله تروریستی سخن گفت. حاج قاسم چرا به بغداد رفت؟ وی می‌گوید: «ترامپ با من در شب سال نو میلادی [۲۰۲۰] در حدود ساعت ۹ تماس گرفت. وی طی این گفت‌وگو گفت که آمریکایی‌ها بخوبی ایرانی‌ها را نمی‌شناسند بلکه عراقی‌ها کسانی هستند که آنها را خوب می‌شناسند». عبدالمهدی در ادامه این فیلم می‌گوید: «به او گفتم ایرانی‌ها می‌گویند دنبال جنگ نیستند. همان‌طور که آمریکا نمی‌خواهد. سپس به ترامپ پیشنهاد دادم یا با ایرانی‌ها به طور مستقیم مذاکره کند یا به توافقات ضمنی مانند آنچه از سال ۲۰۰۳ حاصل‌شده، روی آورد. ترامپ نیز گفت: شما مذاکره کنندگان خوبی هستید. آنچه می‌توانید در این راستا انجام دهید. ما برای آن آماده‌ایم». نخست‌وزیر سابق عراق می‌گوید: این مکالمه در آن زمان تمام شد و یک موافقت و دعوت رسمی برای آمدن شهید سلیمانی به عراق برای رایزنی وجود داشت. عملیات ترور تصمیمی نبود که یکی دو روزه گرفته‌شده باشد بلکه قاعدتا می‌بایست برای مدتها قبل تصمیمش گرفته می‌شد. عبدالمهدی در ادامه تصریح کرد: دولت عراق در آن زمان دستور داد که مجوزهای هر عملیات پروازی همه [در آسمان عراق] تعلیق شود. بویژه زمانی که متوجه شد اسرائیل وارد این خط شده است و این امر همه را محدود می‌کرد. از سوی دیگر، «علی‌محمد تقی» مدیر فرودگاه بغداد نیز در این فیلم مستند گفت: یک فضای هوایی باز برای هواپیماهای شناسایی آمریکایی برای شناسایی پایگاه‌های نظامی موجود در عراق اختصاص‌یافته بود. به گفته تقی، این فضای هوایی اجازه داشت که میزبان فقط دو هواپیمای شناسایی باشد. یک روز پیش از حادثه، سومین هواپیما با فاصله زمانی کمی وارد فضای هوایی مذکور شد در حالی که می‌بایست تنها دو هواپیما در این فضا پرواز می‌کرد. قاعدتا می‌بایست یکی از هواپیماهای مذکور بازمی‌گشت اما باقی ماند و آنها به تماس برج مراقبت هوایی عراق به دلیل این نقض غیرکنترل شده، پاسخی نمی‌دهند. اما در سایه این محرمانه بودن تحرکات، چگونه آمریکایی‌ها از ساعت و لحظه ورود سردار سلیمانی و برنامه دیدارش با المهندس اطلاع یافتند؟ چه کسی وجود آنها در دو خودروی تشریفاتی الحشدالشعبی را تایید کرده بود؟ این یک عملیات دقیق بود که جایی برای خطا نداشت و هواپیماها تنها پس از اطمینان از هدف مورد نظر خود آن را انجام دادند. «احمد الشریف» تحلیلگر امور استراتژیک در این فیلم مستند می‌گوید: مساله شناسایی الکترونیکی برای رصد، قابلیتی است که محدود به مرزهای عراق نمی‌شود بلکه در سوریه و سراسر منطقه میسر است. لذا من ارزیابی می‌کنم که بر اساس رصد زمانی صورت گرفته، این قابلیت در سوریه مورد استفاده قرار گرفته باشد. وی درباره اینکه چرا آمریکا این عملیات را در سوریه انجام نداد، نیز توضیح می‌دهد و می‌گوید که به چند دلیل این عملیات در عراق انجام شد زیرا اگر قرار بود این عملیات در سوریه انجام شود، قضیه عبور از رقیب استراتژیک آمریکا یعنی روسیه طرح می‌شد. روسیه این امر را نادیده نمی‌گرفت و آمریکا با مانع فعالیت‌های فنی اطلاعاتی و تکنولوژیکی روسیه مواجه بود. اما در عراق، حاکمیت مطلق آسمان در دست ایالات‌متحده بود. از بعد سیاسی نیز می‌توانست از تنش سیاسی موجود در این کشور بهره‌برداری کند و این عملیات را انجام دهد. «علی الخفاف» معاون رئیس سازمان الحشدالشعبی و پزشک نزدیک به المهندس می‌گوید: المهندس در روزهای آخر بشدت تاکید داشت که به تنهایی حرکت کند زیرا انتظار داشت که در هر لحظه هدف قرار گیرد. مرکز اطلاع‌رسانی سازمان الحشدالشعبی عراق چندی پیش، از تولید فیلم مستند «الساعه الاخیره» درباره آخرین ساعت زندگی شهیدان قاسم سلیمانی و ابومهدی المهندس و پخش آن در نخستین سالگرد شهادت این فرماندهان مقاومت خبر داده بود. نظامیان تروریست آمریکایی سیزدهم دی‌ماه سال گذشته در اقدامی تروریستی، فرمانده نیروی قدس سپاه پاسداران انقلاب اسلامی ایران و نائب رئیس سازمان الحشدالشعبی را به همراه چند نفر از رزمندگان مقاومت هنگام خروج از فرودگاه بغداد به شهادت رساندند. این اقدام آمریکا باعث شد پارلمان عراق دو روز بعد به طرح اخراج نیروهای بیگانه از جمله آمریکا از عراق رأی دهد. از سال ۲۰۱۴ حدود پنج هزار نظامی آمریکایی در قالب ائتلاف بین‌المللی ادعایی مبارزه با داعش در پایگاه‌های نظامی عراق مستقر شده‌اند. انتهای پیام / ص
به گزارش خبرگزاری فارس از کرمان، سیدجواد ساداتی‌نژاد صبح امروز در نشست جمع‌بندی سفر اعضای کمیسیون کشاورزی مجلس به جنوب کرمان، با گرامیداشت سالروز شهادت سردار سلیمانی و تسلیت درگذشت علامه مصباح یزدی اظهار داشت: بر اساس دعوت اعظمی عضو کمیسیون کشاورزی به کرمان آمدیم، کرمان استان بزرگی‌ست. در این سفر به جنوب کرمان و منطقه سبزواران سفر کردیم. رئیس کمیسیون کشاورزی مجلس شورای اسلامی عنوان کرد: ۶ کمیته منابع طبیعی، دام و طیور، فناوری و آموزش و تحقیقات کشاورزی، آب و کمیته اعزامی به بم با حضور تعدادی از نمایندگان کار خود را در این دو روز انجام دادند و گزارش‌های آنها تهیه شد که امروز جمع‌بندی می‌شوند و در نهایت تا دو هفته آینده در تهران جلسه‌ای با حضور وزرا و مسئولان برگزار و موضوع‌ها مصوب و ابلاغ می‌شود. وی خاطرنشان کرد: امنیت غذایی بحث فوق‌العاده مهمی برای کشور است وضعیت خوبی در امنیت غذایی در کشور نداریم، امروز امنیت غذایی به اقتدار غذایی رسیده، شاید نزدیک‌ترین نمونه آن رابطه ترکیه و روسیه را می‌توان مثال زد. ساداتی‌نژاد با اشاره به اینکه همان سه ماه اول این دوره مجلس اولین اصلاحی که در قانون در مجلس به وجود آمد مربوط به حوزه کشاوزی بود، ادامه داد: قانون خرید تضمینی محصولات کشاورزی را اصلاح کردیم و انتظارمان این است که وزیر جهاد کشاورزی از این ابزار قدرتمندی که دارد، استفاده کند. وی افزود: تعیین قیمت تا الان دست شورای اقتصاد بود آن را از شورا گرفتیم به وزیر جهاد که متولی کشاورزی است، دادیم و کشاورز را نشاندنیم تعیین قیمت کند؛ سیاست‌های اجرایی صادرات و تعرفه همه در اختیار وزیر جهاد است و هرگونه حمایت و ابزارهای حمایتی کشاورزی متعلق به وزیر است. رئیس کمیسیون کشاورزی مجلس تصریح کرد: در مورد ارز ترجیحی در حوزه کشاورزی و نهاده‌های کشاورزی موافق با این سبک فعلی نیستیم چون همه در دست دلال و رانت است. معتقد هستیم این هشت میلیارد دلار ۱۴۰۰ حتما باید تغییر کند چون به دست مصرف‌کننده نمی‌رسد؛ لذا باید روی حلقه تولید یا مصرف بیاید تا اتفاق خوبی خلق کند. وی در ادامه با اشاره به ۲۸ مورد مصوبه این سفر بیان کرد: همراهان ما در این سفر به روستاها و در بین مردم رفتند و تا جازموریان بررسی کردند و مسائل را دیدند. اصلی‌ترین مسئله صادرات محصولات کشاورزی و بازار است که باید ساماندهی شود. ساداتی‌نژاد با اشاره به اینکه در جنوب به وضوح می‌بینیم چگونه سرمایه کشاورزان از دست می‌رود، افزود: باید سازوکار اندیشید، وزارت خارجه ما باید وزارت اقتصادی باشد اما متاسفانه این نقش را وزارت خارجه ندارد. بحث صادرات محصولات بیشتر در اختیار وزارت صمت است که باید در اختیار وزارت جهاد کشاورزی قرار بگیرد. وی ادامه داد: ما نمی‌توانیم از سازمان تجارت وزارت صمت انتظار داشته باشیم. حتما در حوزه محصولات کشاورزی باید اختصاصی عمل کرده و از ظرفیت همسایگان استفاده کنیم، اگر در حوزه نظامی برتری داریم، باید در حوزه غذایی هم برتری داشته باشیم اما بازار بزرگی در اختیار ما نیست. ساداتی‌نژاد ابراز کرد: برای مسافری که ارز از کشور خارج می‌کند یارانه می‌دهیم اما در مورد کالای کشاورزی که فسادپذیر است و می‌توانیم ارز بیاوریم یارانه نمی‌دهیم که اگر یارانه تخصیص یابد این چالش حل و فصل می‌شود و امیدواریم کمیسیون تلفیق در این زمینه کمک کند. جذب سرمایه‌گذار در حوزه دام و طیور جنوب کرمان وی با بیان اینکه حوزه دامپروری در استان کرمان ضعیف است، گفت: دامپروری مکمل کشاورزی است اما بازدید کمیته دامپروری نشان می‌هد کاری در این حوزه انجام‌نشده است و این ظرفیت قطب کشاورزی جنوب کرمان مغفول مانده است، بر اساس قدرتی که در حوزه محصولات کشاورزی وجود دارد باید کار ویژه‌ای انجام دهیم یک خط اعتباری از بانک کشاورزی می‌آوریم در حوزه صنعت دام و طیور سرمایه‌گذار جذب شود و تسهیلات در این خصوص ارائه می‌شود. ساداتی‌نژاد موضوع مالکیت و اسناد در شمال و جنوب استان و بحث چاه‌های غیرمجاز که فرم یک و ۵ دارند ذکر کرد و گفت: برای حل آن کارگروه ویژه‌ای گذاشتیم و به شدت پیگیری خواهد شد و مشکل چاه‌ها با کمک وزارت نیرو پیگیری و حل و فصل می‌شود. وی به آبخیزداری و مقابله با ریزگردها پرداخت و عملکرد اداره کل منابع طبیعی جنوب کرمان را خوب عنوان کرد و اضافه کرد: رقم یک‌هزار و ۸۰۰ میلیاردتومان در این حوزه از محل اوراق تخصیص خواهد یافت. رئیس کمیسیون کشاورزی مجلس شورای اسلامی در بخش دیگری از سخنان خود با اشاره به مطالبه مردم در بحث هلیل‌رود و جازموریان عنوان کرد: این موضوع باید ساماندهی هشود برای احیای جازموریان باید قدم برداشت وگرنه عوارض زیست‌محیطی آن همه استان را دچار چالش و دگرگونی می‌کند. کمیته آب ما بررسی کرد تمام سدها و شبکه‌های مربوطه را بازدید کرد که به‌صورت ویژه با حضور وزیر نیرو و معاونان ورد جمع‌بندی قرار خواهیم داد. شبکه‌های سد جیرفت باید توسط وزارت نیرو انجام شوند وی اظهار داشت: متأسفانه شبکه‌های یک و ۲ سد جیرفت انجام‌نشده، با توجه به اینکه ۳۶۰ میلیون متر مکعب آب دارد از موضوعاتی است که وزارت نیرو باید حتما انجام دهد. ساداتی‌نژاد در ادامه با اشاره به اینکه بنیاد مستعضفان کاری در قلعه‌گنج در مورد بز مورسیا انجام داده که باید این رسالت را ادامه دهد، افزود: از نزدیک یکی از گله‌های مردمی را دیدیم. نشان می‌دهد کار مناسبی است اما هدف نباید فراموش شود این بحث برای محرومیت‌زدایی بوده که باید این واگذاری‌ها ادامه پیدا کند. ضرورت احداث پست قرنطینه در جنوب کرمان وی ایجاد پست قرنطنیه در جنوب کرمان در مورد آفت را ضرورت دانست و خطاب به استاندار کرمان گفت: کشت و صنعت جیرفت وظیفه‌اش را در جنوب انجام نمی‌دهد مسئولیت اجتماعی کشت و صنعت کمک به کشاورز خرده‌پا است اماحوزه صنعتش را فراموش کرده، لذا با توجه به اینکه سالانه ۲۵ تا ۳۰ میلیارد تومان درآمد دانرد در حوزه ترویج کشاورزی و کمک به محصولات و …سرمایه‌گذاری کنند. ساداتی‌نژاد با ذکر این مطلب که این استان در حوزه گردشگری کشاورزی ظرفیت‌های زیادی دارد، اظهار داشت: برای ماندگاری محصولات به یک سایت پرتودهی هسته‌ای نیاز داریم. الان سازمان انرژی اتمی در چند نقطه از کشور کار ایجاد این سایت را شروع کرده و باید سرمایه‌گذار بخش خصوصی جذب شود این سایت در استان کرمان مستقر شود بتواند ماندگاری محصولات را در آن منطقه افزایش دهد. احیای ردیف نوسازی نخیلات و مرکبات در ۱۴۰۰ وی خاطرنشان کرد: حتما به دلیل اینکه کشت دانه‌های روغنی موردحمایت است و قانون خرید تضمینی که اصلاح‌شده کشت کنجد در این منطقه حتما مورد حمایت قرار گیرد و گیاهان دارویی به ویژه در رودبار جنوب دیده شود. ضمن اینکه سال آینده ردیف نوسازی نخیلات و مرکبات را مشخص کردیم و با توجه به اینکه از سال ۹۲ این ردیف حذف‌شده، از ۱۴۰۰ باید احیا شود. وی از برگزاری جلسه برای خرید تضمینی سیب‌زمینی و پیاز جنوب و ایجاد صندوق حمایت در این زمینه و اختصاص ۳۶۰ میلیارد تومان برای لایروبی و مرمت قنوات خبر داد و گفت: کمیسیون تلفیق کمک کند این رقم مصوب شود. جسد بی‌جان کشاورزی کشور را در دوران تحریم نجات داد ساداتی‌نژاد همچنین راه‌اندازی ایستگاه هواشناسی کشاورزی در جنوب کرمان را از ضروریات دانست و یادآور شد: ایده منطقه آزاد کشاورزی که پیشنهاد داده شد، کمیسیون کشاورزی با آن موافق است. منطقه‌ای دارای ۵ میلیون تن تولید است اما دارای ضعف حوزه ناوگان ترابری و پایانه صاراتی است که ۹ سال مانده و معلوم است دچار چالش می‌شود و قیمت صادات محصول کاهش پیدا می‌کند. وی در ادامه با اشاره به اینکه استان کرمان در توسعه در کشور الگوست و موفقیت‌های خوبی داشته و هرکدام از شهرستان‌های آن نوع خاصی از کابری‌ها را دارند، تصریح کرد: اما به اعتقاد من در چهل سال گذشته آنقدری که دولت‌ها در حوزه صنعت کمک کردند و یارانه دادند و با ارز ارزان‌قیمت از صنعت حمایت کرند، اما در حوزه کشاورزی سرمایه‌گذاری قابل‌مقایسه با صنعت نیست در صورتی که کشاورزی خصوصی‌ترین بخش کشورمان بود اما آن را به جسد بی‌جان تبدیل کردیم در حالی که در این تحریم، همین جسد بی‌جان کشور را نجات داد. انتهای پیام / ۸۰۰۱۶ / ب
به گزارش خبرگزاری فارس از تبریز، علیرضا رزم‌حسینی از خطوط تولید، سالن مونتاژ، موتورسازی و کارگاه تست موتور بازدید به عمل آورد و با کارگران، دست‌اندرکاران و مدیران تراکتورسازی به گفت‌وگو پرداخت. وی در این بازدید، از نزدیک در جریان روند تولید این مجتمع صنعتی قرار گرفت و برای پیگیری و حل برخی مسائل و مشکلات این واحد تولیدی، قول مساعد داد. تراکتور سازی از ۶۰ تا ۹۰ درصد ساخت داخل دارد و ضمن تامین نیاز داخل در حوزه صادرات نیز فعالیت می‌کند. تراکتورسازی تبریز ظرفیت تولید ۲۰ هزار دستگاه تراکتور را برای کاربردهای کشاورزی به صورت سالانه دارد. این مجموعه که در جاده تبریز به سردرود مستقر است از سال ۱۳۴۹ راه‌اندازی شده است. تراکتورسازی تبریز در زمینی به مساحت ۴ میلیون متر مربع و با زیربنای ۱۵۰ هزار متر مربع واقع است و به گفته مسوولانش، بیش از ۶ هزار نفر اشتغال‌زایی دارد. انتهای پیام / ۶۰۰۰۲ / س
